༄༅། །སྤྱི་ནོར་ྋགོང་ས་ྋསྐྱབས་མགོན་ཆེན་པོ་མཆོག་ནས་ཕྱི་
ལོ་ ༢༠༡༠ ཟླ་ ༦ ཚེས་ ༡ དང་ ༢ ཉིན་དེང་དུས་
བོད་རིགས་ན་གཞོན་རྣམས་ལ་
ནང་ཆོས་ངོ་སྤྲོད་སྩལ་བ་
བཞུགས་སོ།།

དེབ་ཕྲེང་བཞི་པ། ནང་ཆོས་ངོ་སྤྲོད་སྙིང་བཅུད།

ཡིག་ཐོག་ཕབ་བཤུ་བ། རྣམ་གྲྭ་ཐུབ་བསྟན་ཡར་འཕེལ།

སྐུ་བཅར་རྣམ་པར་རྒྱལ་བ་ཕན་བདེ་ལེགས་བཤད་གླིང་གྲྭ་ཚང་གི་ཤེས་ཡོན་ལྷན་ཚོགས་ནས་
པར་སྐྲུན་དང་འགྲེམས་སྤེལ་ཞུས།

༄༅། །བོད་ཀྱི་ནང་ཆོས་ངོ་སྤྲོད་སྙིང་བཅུད།
སྐུ་བཅར་རྣམ་པར་རྒྱལ་བ་ཕན་བདེ་ལེགས་བཤད་གླིང་གྲྭ་ཚང་གི་ཤེས་ཡོན་ལྷན་ཚོགས་ནས་དཔར་བསྐྲུན་དང་
འགྲེམས་སྤེལ་ཞུས་པ་དགེ་ལེགས་སུ་གྱུར་ཅིག།

རྣམ་གྲྭ་ཤེས་ཡོན་ལྷན་ཚོགས་ནས་ཕྱི་ལོ་ ༢༠༡༡ ལོར་པར་ཐེངས་དང་པོརདེབ་གྲངས་ ༢༠༠༠ དང༌།

ཕྱི་ལོ་ ༢༠༡༡ ལོར་པར་ཐེངས་གཉིས་པར་ཐེ་ཝན་ནང་པའི་ཤེས་ཡོན་ལྷནཚོགས་ནས་དེབ་གྲངས་ ༧༠༠༠ དཔར།

སྐུ་མཆོག་མཚན་དཔེ་གངས་ཅན་ལྗོངས་སུ་བཞད། །

གསུང་སྙན་ཚངས་དབྱངས་འཛམ་གླིང་ཡོངས་ལ་ཁྱབ། །
ཐུགས་བརྩེས་དགྲ་ཡང་བུ་སྡུག་བཞིན་དུ་བསྐྱངས། །
སྐྱབས་མགོན་ཟླ་མེད་བསྟན་འཛིན་རྒྱ་མཚོ་རྒྱལ། །

སེར་བྱེས་རིག་མཛོད་དེབ་སྤྱིའི་ཨང་།

SJRB-0134
རྣམ་རྒྱལ་གྲྭ་ཚང་ཤེས་ཡོན་ལྷན་ཚོགས་ཀྱི་པར་གཞི་རང་སོར་བཞག་ཡོད།
སེར་བྱེས་རིག་མཛོད་རྩོམ་སྒྲིག་ཁང་གིས་འཕྲུལ་དེབ་ཏུ་བཟོས།
སེར་བྱེས་རིག་མཛོད་ཆེན་མོས་འགྲེམས་སྤེལ་བྱས།
༢༠༡༥ ཟླ་ ༤ པར་རྩོམ་སྒྲིག་བྱས།
༢༠༢༠ ཟླ་ ༧ པར་བསྐྱར་སྒྲིག་བྱས།

སེར་བྱེས་རིག་མཛོད་དྲ་བྱང་།

www.serajeyrigzodchenmo.org

ཡིག་འབྲེལ་དྲ་བྱང་།

serajeyrigzodchenmo@gmail.com

དཀར་ཆག
ཐོག་མའི་གསལ་བཤད།. ............................................................................................

1

ཉིན་དང་པོའི་བཀའ་ཆོས།...................................................................................................

1
རིགས་ལམ་སློབ་གཉེར་བྱས་པའི་ཁེ་ཕན།................................................................... 1
ཉོན་མོངས་ཀྱི་རྩ་བ་གཏི་མུག་ཡིན་ཚུལ།................................................................... 7
བློ་གཟུ་བོར་གནས་པའི་རྣམ་དཔྱོད་དགོས་པ།......................................................... 11
ནང་ཆོས་ཀྱི་ཐུན་མོང་མ་ཡིན་པའི་རིན་ཐང་།..........................................................14
སློབ་ཁྲིད་ཀྱི་ཁ་ཕྱོགས་གསར་གཏོད།....................................................................... 20
ནང་ཆོས་ཀྱི་ཚན་རིག་དང་ལྟ་གྲུབ་ཀྱི་སློབ་དེབ།...................................................... 25

ཉིན་དང་པོའི་བཀའ་འདྲི་དང་བཀའ་ལན།. .....................................................................

30
རྟེན་འབྲེལ་དེ་ཚན་རིག་དང་ལྟ་གྲུབ་གང་དུ་གཏོགས་མིན།. ................................... 30
སྣང་སྟོང་གཉིས་ཀྱིས་ཡོད་མེད་ཀྱི་མཐའ་སེལ་ཚུལ།................................................ 31
དགེ་སློང་མའི་སྡོམ་རྒྱུན་གྱི་སྐོར།. ............................................................................ 42
འཁོར་བར་ཐོག་མཐའ་ཡོད་མེད།............................................................................ 50
བོད་ཀྱི་སྐད་ཡིག་སྲུང་སྐྱོབ་བྱེད་ཐབས།....................................................................51
ཕྱི་ནང་གཉིས་ཀྱི་ཁྱད་པ་དང་། སྐྱབས་འགྲོའི་རྣམ་གཞག. ....................................... 58
རྣམ་ཤེས་ཀྱི་ཉེར་ལེན་ལ་རྣམ་ཤེས་དགོས་མིན།. ..................................................... 64

ཉིན་གཉིས་པའི་བཀའ་ཆོས།. ...........................................................................................

70
ཤེས་བྱ་གཞི་ཡི་གནས་ལུགས།.................................................................................. 70
i

དཀར་ཆག

ལུས་སེམས་ཀྱི་བདེ་སྡུག་དང་ནང་ཆོས་ཀྱི་ཕན་ཡོན།...............................................

75
ནང་ཆོས་ཀྱི་ལྟ་གྲུབ་ཀྱི་རྣམ་གཞག.......................................................................... 79
ཀུན་སློང་དང་ཕྱི་ནང་ཐུན་མོང་གི་ཉམས་ལེན།....................................................... 82
ངེས་ལེགས་ཐར་པའི་གོ་འཕང་།.............................................................................. 85
ལས་འབྲས་ཀྱི་རྣམ་གཞག. ...................................................................................... 92
སེམས་རྒྱུད་འདུལ་ཐབས།. ...................................................................................... 96
དུས་གསུམ་གྱི་རྣམ་གཞག་དང་། གཉེན་པོ་བསྟེན་ཚུལ།......................................... 106
ཆགས་སྡང་སྐྱེ་ཡུལ་དང་། སྟོང་ཉིད་ཀྱི་སྐོར།.......................................................... 109
སྡུག་བསྔལ་གྱི་རྩ་བ་ངོས་འཛིན་ཏེ་མི་ཤེས་པ་སེལ་ཐབས།. .................................... 117
ཡིད་བློའི་བདེ་སྐྱིད་དང་། ཕན་སེམས་སྒྲུབ་ཐབས།. ............................................... 125
སེམས་བསྐྱེད་དང་། སྐུ་གསུམ་གྱི་རྣམ་གཞག......................................................... 132
ཉིན་གཉིས་པའི་བཀའ་འདྲི་དང་བཀའ་ལན།..................................................................

141
བྱམས་པ་སྙིང་རྗེ་སྐྱེ་ཐབས།.................................................................................... 141
བོད་ཀྱི་སྤྲུལ་སྐུའི་ལམ་ལུགས་སྐོར།........................................................................ 145
ཚན་རིག་པས་ནང་པའི་ལྟ་གྲུབ་ལ་ལྟ་སྟངས།........................................................ 146
གསར་བརྗེའི་གོ་དོན་དང་དཔེ་མཚོན།.................................................................. 150

མཇུག་བསྡོམས་ལམ་སྟོན་བཀའ་སློབ།............................................................................

156
སེམས་བཏུལ་ནས་ཞི་བདེ་སྐྲུན་ཐབས།.................................................................. 156
བོད་མི་རིགས་ཀྱི་གཟི་བརྗིད་སྟོན་ཐབས།.............................................................. 159
བོད་མིའི་རང་དབང་འཐབ་རྩོད་ཀྱི་སྔ་ཕྱིའི་འཕེལ་རིམ།........................................ 162
བོད་མིའི་མི་འབོར་དང་སྔར་མེད་གསར་གཏོད།................................................... 165
ཐོས་བསམ་སྒོམ་གསུམ་གྱི་ཤེས་རབ་སྐོར།.............................................................. 167
ii

ཐོག་མའི་གསལ་བཤད།

གཞི་དངོས་པོའི་གནས་ལུགས་ལེགས་གཟིགས་ནས། །
ལམ་གཏན་བདེ་གསལ་བར་སྟོན་པ་དང་། །
འབྲས་སྐུ་གསུམ་སྩོལ་བར་མཛད་པ་ཡི། །
སྐྱབས་ཟླ་མེད་ཕྱག་ན་པདྨོར་འདུད། །

ཅེས་གུས་ཕྱག་སྔོན་དུ་བཏང་སྟེ། རང་ཅག་གངས་ཅན་པ་རྣམས་ཀྱི་མེ་ཏོག་གང་ལ་ཕོག་

པའི་ལྷ་སྐལ། བགྲང་ཡས་སྐྱེ་རྒུའི་འདྲེན་མཆོག འཛམ་གླིང་ཞི་བདེའི་དེད་དཔོན། ྋགོང་ས་
ྋསྐྱབས་མགོ ན ་ྋརྒྱལ་དབང་ཐམས་ཅད་མཁྱེན་གཟི ག ས་པ་ཆེ ན ་པོ ་ མཆོ ག ་ནས་རྒྱ་གར་

འཕགས་ཡུལ་གཙོ་གྱུར་གྱི་མཐོ་སློབ་ཁག་ཏུ་སློབ་གཉེར་གནང་བཞིན་པའི་རང་རིགས་ན་གཞོན་
རྣམས་དང་། བཞུགས་སྒར་ཉེ་འདབས་ཀྱི་མཐོ་སློབ་དང་། ཆོས་རིག་གི་ལྟེ་གནས་ཁག་གི་སློབ་

གཉེར་བ་སོགས་ཕྱི་ནང་གི་དད་ལྡན་དོན་གཉེར་ཅན་གྱི་ཆོས་ཞུ་བ་ལྔ་སྟོང་ལྷག་ཙམ་ལ་ནང་ཆོས་
ནས་གསུངས་པའི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་བཅས་མགོན་པོ་

གང་ཉིད་ནས་སྡེ་ཚན་གསུམ་དུ་ཕྱེ་བའི་སྲོལ་བཟང་གསར་གཏོད་མཛད་པ་ལས། ལོ་དང་པོར་ནང་
ཆོས་ནས་གསུངས་པའི་ཚན་རིག་དང་། ལོ་གཉིས་པར་ནང་ཆོས་ཀྱི་ལྟ་གྲུབ། ལོ་གསུམ་པར་རྒྱལ་
སྲས་ལག་ལེན་སོ་བདུན་མའི་སྟེང་ནས་ནང་ཆོས་ཀྱི་ཉམས་བྱེད་ལུགས་བཅས་ལོ་རེར་སྡེ་ཚན་རེ་
རེའི་ཐོག་ཁ་གསལ་གོ་བདེའི་བཀའ་ཁྲིད་ཞིབ་གསལ་སྩལ་བ་མ་ཟད། འདི་ལོར་ནང་ཆོས་ནས་

གསུངས་པའི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་བཅས་སྡེ་ཚན་
གསུམ་པོར་སྙིང་དོན་རྣམས་ལ་ཕྱོགས་བསྡོམས་ཀྱི་ཚུལ་དུ་བཀའ་ཁྲིད་གནང་།

ལྷག་པར་རི ག ས་ལམ་སློ བ ་གཉེ ར ་གྱི ་ དགེ ་ མཚན་དང་། ཡང་སྒོས་ནང་ཆོ ས ་ནས་

གསུངས་པའི་ཚན་རིག་དང་། ལྟ་གྲུབ་བཅས་སྡེ་ཚན་གཉིས་ཐོག་བཀའ་བསྟན་ནས་ཟུར་བཏོན་
1

ཐོག་མའི་གསལ་བཤད།

གྱིས་ཚན་རིག་དང་ལྟ་གྲུབ་གསར་རྙིང་ཀུན་བཏུས་ཀྱི་སློབ་དེབ་ཕྱོགས་སྒྲིག་མཛད་བཞེད་ཀྱི་

དགོངས་གཞི་དགོས་པ་དང་། ལས་གཞི་དབུ་འཛུགས། ཕྱོགས་སྒྲིག་ཞུ་ཕྱོགས། སློབ་དེབ་ཀྱི་དགེ་
མཚན་དང་མ་འོངས་པར་སློབ་དེབ་དེའི་འགྲོ་དོན་བཅས་ཀྱི་སྐོར་ལ་ལམ་སྟོན་བཀའ་སློབ་རྒྱས་
པར་གནང་།

གཞན་ཡང་བཅུ་ཕྲག་རིག་པའི་གནས་རྣམས་དང་། རྫས་འགྱུར་རིག་པ་དང་། དངོས་

ཁམས་རིག་པ། ཆབ་སྲིད་དང་དཔལ་འབྱོར། ཚན་རིག་སོགས་རིག་ཚན་སྤྱི་དང་བྱེ་བྲག་རིགས་

ལམ་གྱི་ཐོག་ནས་སློབ་ཐབས་སོགས་སློབ་ཁྲིད་ཀྱི་ཁ་ཕྱོགས་གསར་པར་ཁྲིད་སྟོན་དང་། སློབ་ཁྲིད་

ལམ་སྲོལ་གསར་གཏོད་མཛད་བཞེད་ཀྱིས་ཡངས་པའི་འཛམ་བུའི་གླིང་ལ་ཤེས་ཡོན་གྱི་ལམ་
སྲོལ་ཐོག་རླབས་ཆེན་གྱི་ཞབས་ཞུ་བསྒྲུབ་རྒྱུ། ཕྱི་དངོས་པོའི་དཔལ་ཡོན་གྱིས་ནང་སེམས་ཀྱི་ཞི་

བདེ་སྐྲུན་མ་ཐུབ་པར་བརྟེན་དུས་རབས་དང་མཐུན་པའི་སྡུག་བསྔལ་སེལ་ཐབས་དང་། བདེ་བ་
སྒྲུབ་ཐབས་ཀྱིས་མཚོན་མི་ཚེའི་ནང་རིན་ཐང་བྲལ་བའི་བདུད་རྩི་ལྟ་བུའི་ལམ་སྟོན་གྱི་བཀའ་སློབ་

ཇི་སྙེད་ཅིག་སྩལ་བ་རྣམས་བོད་ཀྱི་ནང་ཆོས་ངོ་སྤྲོད་སྙིང་བཅུད་ཅེས་པ་འདི་ཉིད་ཡིག་ཐོག་ཕབ་སྟེ་
དཔལ་ལྡན་སྐུ་སྒེར་ཡིག་ཚང་ནས་དཔར་སྐྲུན་བཀའ་འཁྲོལ་དང་། སྐུ་སྒེར་ཡིག་ཚང་གི་སྐུ་ཞབས་
བྱམས་བསྟན་ལགས་ནས་ཞུ་དག་ངེས་འདྲོངས་དང་། ལེགས་སྤེལ་ཉེས་འགོག་གི་ལམ་སྟོན་སྩལ་
ཞིང་། སྐུ་བཅར་རྣམ་རྒྱལ་གྲྭ་ཚང་གི་ཤེས་ཡོན་ལྷན་ཚོགས་ནས་དཔར་འགྲེམས་གནང་བ་བཅས་

ཀྱི་ཉེར་ལེན་ལས་ྋགོང་ས་ྋསྐྱབས་མགོན་ཆེན་པོ་མཆོག་གི་གསུང་བཟང་བདུད་རྩི་ལྟ་བུ་འདི་
ཉིད་བདག་བདེ་ལེགས་སུ་འདོད་ཅིང་། དམ་ཆོས་ཀྱི་བདུད་རྩི་དོན་དུ་གཉེར་བའི་རྒྱ་ཆེའི་ཀློག་པ་
པོ་རྣམས་ཀྱི་སྤྱན་ལམ་དུ་བསྟར་ཐུབ་པས་མཐུན་འགྱུར་རོགས་མགོན་དང་། ལམ་སྟོན་མཛད་པ་

པོ་ཚང་མར་གོ་སྐབས་འདི་བཟུང་སྟེ་མ་བཅོས་སྙིང་དབུས་ནས་ཐུགས་རྗེ་བཀའ་དྲིན་བླ་མེད་དུ་ཆེ་
ཞེས་ཞུ་རྒྱུ་བཅས། གུས་རྣམ་གྲྭའི་གཉེར་པ་ཐུབ་བསྟན་ཡར་འཕེལ་པས་ཕྱི་ལོ་ ༢༠༡༡ ཟླ་ ༨ ཚེས་
༡༦ དགེ་བར།

2

ཉིན་དང་པོའི་བཀའ་ཆོས།
རིགས་ལམ་སློབ་གཉེར་བྱས་པའི་ཁེ་ཕན།

རྟགས་གསལ་གཏོང་མཁན་ནང་གི་བཙུན་མ་རྣམས་བཙུན་མའི་དགོན་སྡེ་ཁག་

གི་ཁུངས་སུ་མེད་པ་རྣམས་རེད་དམ། གཅིག་ཉི་ཧོང་པ་མ་རེད་དམ། ཕྱི་རྒྱལ་བ་མི་

གཞན་གཅིག་ཡོད་པ་དེ་རྒྱལ་ཁབ་གང་ནས་ཡིན་དང་། དུས་རྒྱུན་སློབ་སྦྱོང་གང་དུ་
བྱེད་ཀྱི་ཡོད་ཅེས་སོ་སོར་བཀའ་འདྲི་གནང་།

དེ ་ རི ང ་འདི ར ་བགྲོ ་ གླེ ང ་བྱེད་མཁན་རྣམས་ལ་བཀྲ་ཤི ས ་བདེ ་ ལེ ག ས་དང་།

དམིགས་བསལ་གྱི་འཚམས་འདྲི་ཡོད། ཧ་ཅང་ཡག་པོ་བྱུང་འདུག ང་ཚོ་རྒྱ་གར་དུ་

སླེབས་ནས་རིམ་བཞིན་དགོན་སྡེ་ཁག་དང་བཅས་པར་གཞུང་ཆེན་ལྟ་རྒྱུ་གསར་
གཏོད་བྱས་ཡོད། ལྷག་པར་བཙུན་དགོན་ཁག་དང་། དེ་མིན་སྔར་སྔགས་ཆོག་ལས་

རིགས་ལམ་གཞུང་ཆེན་སྦྱང་སྲོལ་མེད་པའི་དགོན་སྡེ་མང་པོ་ཡོད། དེ་ནི་ང་རང་

ཚོའི་ད་སྔ་ཕན་གྱི་གོམས་གཤིས་ཡིན། བཙུན་དགོན་རྣམས་ལ་རྟགས་གསལ་
གཏོང་བའི་ལུགས་སྲོལ་མེད་པ་དང་། སྔགས་པ་གྲྭ་ཚང་དེ་དག་ཀྱང་ལོ་ངོ་བརྒྱ་ཕྲག་

མང་པོའི་རིང་འདོན་ཆོག་ལས་གཞུང་ཆེན་ལྟ་སྲོལ་མེད། དེ་ལྟར་སྔོན་གྱི་ལུགས་
སྲོལ་རང་འཇགས་ལ་བཞག་དགོས་མིན་ནི་དེའི་ཕན་གནོད་ཀྱི་ངོ་བོ་ལ་བལྟ་དགོས་

1

བོད་ཀྱི་ནང་ཆོས་ངོ་སྤྲོད་སྙིང་བཅུད།

པ་ཡིན། དེ་ལྟར་བསམ་བློ་བཏང་ན། དེ་ནི་རྗེས་ལུས་ཡིན་པ་ལས་ཡོན་ཏན་དང་
ལེགས་ཆ་ཡོད་པ་ཞིག་མིན། དེར་བརྟེན་ང་ཚོ་རྒྱ་གར་དུ་སླེབས་རྗེས་ཕན་བདེ་

ལེགས་བཤད་གླིང་རྣམ་རྒྱལ་གྲྭ་ཚང་དང་། རྒྱུད་གྲྭ་སྨད་སྟོད་གཉིས་བཅས་དེ་སྔ་
རྒྱུད་པའི་བསྐྱེད་རིམ་པ་རྣམས་ཀྱིས་མཚན་ཉིད་ལྟ་སྲོལ་མེད། དེ་དག་ལ་ད་ནས་

མཚན་ཉིད་ལྟ་དགོས་ཞེས་མཚན་ཉིད་བཙུགས་པ་རེད། དེ་ཙམ་མིན་པར་བཙུན་
དགོན་ཁག་ལའང་དགེ་སློང་མ་བསྒྲུབ་རྒྱུ་དེ་ནི་འདུལ་བའི་གཞུང་དང་བསྟུན་ནས་
འགྲོ་དགོས་པས་ང་ཚོ་བོད་པ་གཅིག་པུའི་འགྲོ་སྟངས་ཐོག་ནས་ཐག་གཅོད་ཐུབ་པ་

ཞིག་མིན། འདུལ་བ་འཛིན་པའི་ནང་པའི་ལུང་པ་མང་པོ་ཞིག་ཡོད་པ་དེ་དག་ལ་
བསྟུན་དགོས་པས་གནས་ཚུལ་ཐ་དད་ཡིན། འོན་ཀྱང་ང་ཚོས་ཐག་གཅོད་ཐུབ་པ་

གང་ཞིག་ཡིན་ཞེ་ན། གཞུང་ཆེན་ལྟ་རྒྱུ་འདི་ང་ཚོས་ཐག་བཅད་ཐུབ་པ་ཞིག་ཡིན་
པས་བཙུན་དགོན་རྣམས་ལ་གཞུང་ཆེན་སློབ་གཉེར་བྱེད་སྲོལ་བཙུགས་པ་དང་གྲུབ་
འབྲས་ཧ་ཅང་ཡག་པོ་ཐོན་ཡོད།

དེ་རྗེས་བར་སྐབས་ནས་ང་ཚོའི་སྐྱ་སེར་ཕོ་མོ་དབྱེ་བ་མེད་པར་རང་ཉིད་ནང་

ཆོས་ལ་དད་པ་ཡོད་པ་ཞིག་དང་། དོ་སྣང་ཡོད་པ་ཞིག་ཡིན་ན། ངེས་པར་དུ་ནང་

ཆོས་སློབ་སྦྱོང་བྱེད་དགོས་པ་ལས་སྨོན་ལམ་བརྒྱབ་པ་ཙམ་གྱིས་མི་ལྡང་བ་དང་།
ལར་ནས་ནང་པའི་ཆོས་ཀྱི་འགྲོ་སྟངས་ནི་སེམས་ལ་བཟོ་བཅོས་བརྒྱབ་ནས་བདེ་

སྐྱིད་བསྒྲུབ་རྒྱུ་ཞིག་གསུངས་པ་ལས། སྨོན་ལམ་བརྒྱབ་ནས་བདེ་སྐྱིད་བསྒྲུབ་རྒྱུ་
ཞིག་གསུངས་མེད། ང་ཚོས་ནམ་རྒྱུན་ཕྱག་མཆོད་འབུལ་བྱེད་པ་དང་། རྟེན་སྐུ་

གསུང་ཐུགས་རྟེ ན ་མཇལ་བ། རང་ཉི ད ་ཀྱི ་ ནང་དུ་ངེ ས ་པར་མཆོ ད ་གཤོ མ ས་

2

༧གོང་ས་༧སྐྱབས་མགོན་ཆེན་པོ་མཆོག

བསྒྲིགས་པའི་མདུན་དུ་སྨོན་ལམ་བརྒྱབ་པ་དེས་དོན་དག་གྲུབ་ཡོད་བསམ་པ་ལྟ་བུ་
བྱས་ན་དེ་ལྟར་མིན།

ནང་པ་སངས་རྒྱས་པའི་ཆོས་ནི་སེམས་ལ་སྒྱུར་བཅོས་བཏང་བའི་ཐོག་ནས་

འཕྲལ་དུ་སེམས་པ་བདེ་ཞིང་སྐྱིད་པ་ཞིག་དང་། ཕུགས་སུ་སེམས་ཀྱི་དྲི་མ་བག་

ཆགས་དང་བཅས་པ་སྦྱོང་བ་བྱེད་དགོས་པའི་འགྲོ་སྟངས་ཤིག་ཡོད་པ་ལས། དད་པ་
གཅིག་པུས་དེ་ལྟར་ཡོང་ཐབས་མེད། དད་པ་དེ་ཡང་རྒྱུ་མཚན་ཤེས་པའི་དད་པ་

ཞིག་དགོས་ཤིང་། རྒྱུ་མཚན་མ་མཐོང་བའི་རང་བཞིན་གྱི་དད་པ་ནི་ཕལ་ཆེར་
རྨོངས་དད་རེད་ཅེས་བརྗོད་ཆོག་པ་ཡིན། གང་ལ་དད་ཡུལ་དེར་དད་པ་བྱེད་པའི་རྒྱུ་

མཚན་དོ་བདག་རང་ཉིད་ཀྱིས་མ་མཐོང་བར་གོམས་གཤིས་ཙམ་ལ་བརྟེན་ནས་དད་

པ་བྱེད་ན་དེ་ནི་རྨོངས་དད་ལྟ་བུ་ཆགས་ཀྱི་ཡོད། དེས་ན་ནང་པ་སངས་རྒྱས་པའི་
དད་པ་ནི་རྒྱུ་མཚན་མཐོང་བའི་དད་པ་ཞིག་དགོས་ཤིང་། ནང་ཆོས་ལ་དད་པ་ཡོད་

མཁན་ཞིག་ཡིན་ན་ངེས་པར་ནང་ཆོས་སློབ་སྦྱོང་བྱེད་དགོས་ཞེས་བོད་མི་རྣམས་
དང་། ཧི་མ་ལ་ཡའི་རི་རྒྱུད་ཀྱི་མི་རིགས་ལོ་རྒྱུས་ཐོག་བོད་ཀྱི་ནང་ཆོས་ཉམས་ལེན་

བྱེད་མཁན་ང་ཚོ་དང་གཅིག་གྱུར་ཡིན་པ་རྣམས་ལ་འབོད་སྐུལ་དེ་ལྟར་བྱེད་ཀྱི་ཡོད།

དེ་ཙམ་མིན་པར་རྒྱ་རིགས་ནང་ཆོས་ལ་དོ་སྣང་ཡོད་མཁན་དང་། དེ་བཞིན་སོག་པོ་
དང་། ཀོ་རི་ཡ། ཉི་ཧོང་། གཞན་ཡང་ཝི་ཏི་ནམ་སོགས་ཕ་མེས་དུས་ནས་ནང་ཆོས་

བྱེད་མཁན་རྣམས་ལ་ནང་ཆོས་སློབ་སྦྱོང་ངེས་པར་བྱེད་དགོས་ཞེས་རྟག་ཏུ་འབོད་
སྐུལ་བྱེད་བཞིན་ཡོད། དེ་རིང་འདིར་ཉི་ཧོང་གི་མི་གཅིག་ཡོད་པ་དང་། ཡང་སི་པན་

ནས་ཡིན་པ་རྣམས་ནི་དམིགས་བསལ་རེད། ཁྱེད་རང་ཚོ་ཡེ་ཤུ་ཁེ་ཐོ་ལིག་གཙོ་བོ་

3

བོད་ཀྱི་ནང་ཆོས་ངོ་སྤྲོད་སྙིང་བཅུད།

བྱེད་ཀྱི་ཡོད་ཀྱང་། ཕྱོགས་གཞན་ནས་ནང་ཆོས་ལ་དོ་སྣང་གིས་ནང་ཆོས་སློབ་སྦྱོང་

བྱེད་པ་དང་། ལྷག་པར་རིགས་ལམ་སློབ་སྦྱོང་བྱེད་པ་ནི་ཧ་ཅང་ཡག་པོ་རེད། འདི་ནི་
འགྲོ་སྟངས་གཅིག་ཡིན།

དེ་ནས་རིགས་ལམ་སློབ་སྦྱོང་གི་ཐལ་དང་། ཕྱིར། ཁྱབ་དང་མ་ཁྱབ་ཅེས་བརྗོད་

པ་ནི་རྩ་བ་རྒྱ་གར་མུ་སྟེགས་པའི་གཞུང་ནང་ཡོད་པ་མིན་ནམ། ཚད་མ་རིག་པ་དང་

འབྲེལ་བ་ཆགས་ཡོད། ང་ཚོས་རིག་གནས་ཆེ་བ་ལྔ་ཞེས་གྲངས་འདྲེན་བྱེད་སྐབས་
ནང་དོན་རིག་པ་ཞེས་ལོགས་སུ་ཕྱེ་བ་དང་། གཞན་ཡང་བཟོ་རིག་པ་དང་། གསོ་བ་

རིག་པ། སྒྲ་རིག་པ་དང་། ཚད་མ་རིག་པ་བཅས་ཡིན། ཚད་མ་ནི་སྤྱིའི་ཆ་ནས་བཤད་

ན་ཕྱི་ནང་ཐུན་མོང་བ་ཡིན། འོན་ཀྱང་ཚད་མའི་གཞུང་བྱེ་བྲག་པ་ཚད་མ་རྣམ་འགྲེལ་
དང་། ཚད་མ་མདོ་ལ་སོགས་པ་རྣམས་ནི་ནང་པའི་གཞུང་ཆགས་ཡོད། སྤྱིར་བཏང་

ཚད་མའི་འགྲོ་སྟངས་ནི་ཕྱི་ནང་ཐུན་མོང་བ་ཆགས་ཡོད། དེ་ལྟར་ཚད་མའི་འགྲོ་
སྟངས་དེ་ང་རང་ཚོས་ནང་དོན་རིག་པ་དང་འབྲེལ་ནས་རྟགས་གསལ་ཀྱི་འགྲོ་སྟངས་
འདི་ལྟར་དུ་ཕྱིན་པ་ལས། རིག་གནས་གཞན་དང་འབྲེལ་ནས་རྟགས་གསལ་གྱི་འགྲོ་

སྟངས་ཤིག་ད་ཕན་བྱུང་མྱོང་མེད། དེས་ང་ཚོས་རིག་གནས་གཞན་དང་འབྲེལ་བའི་
གསར་གཏོད་ཅིག་བྱེད་ཐུབ་ན། འཛམ་གླིང་འདིའི་ཐོག་རིགས་ལམ་གྱི་འགྲོ་སྟངས་

ཐོག་ནས་ཤེས་ཡོན་སློབ་སྦྱོང་སྤྲོད་སྟངས་ཤིག་གསར་གཏོད་བྱེད་ཐུབ་སྲིད་པ་ཞིག་

ཡིན་ཞེས་སྔར་ཤེས་རིག་གི་ཚོགས་འདུའི་ཐོག་བརྗོད་རྒྱུ་བྱུང་། རིགས་ལམ་གྱི་

འགྲོ་སྟངས་འདི་ནང་པ་མིན་པ་དང་། ཐ་ན་ཆོས་དད་མེད་མཁན་གྱི་མི་ཞིག་ཡིན་ཡང་
རིགས་ལམ་སློབ་སྦྱོང་བྱེད་དགོས་པ་ཞིག་ཆགས་ཡོད། དེས་ན་རིགས་ལམ་སློབ་

4

༧གོང་ས་༧སྐྱབས་མགོན་ཆེན་པོ་མཆོག

སྦྱོང་བྱེད་དགོས་ཞེས་བར་སྐབས་ནས་འབོད་སྐུལ་བྱས་པ་ཡིན། འབོད་སྐུལ་བྱས་
པ་ལྟར་བཞུགས་སྒར་རྡ་སར་ཡོད་པའི་སྐྱ་བོ་ཕོ་མོའི་ནང་རྟགས་གསལ་གཏོང་རྒྱུ་

འགོ་ཚུགས་པ་དང་། ཡར་རྒྱས་ཀྱང་ཇེ་ཆེར་འགྲོ་གི་ཡོད་པ་ལྟ་བུ་མཐོང་བས་ཧ་ཅང་
ཡག་པོ་རེད། བསྔགས་བརྗོད་ཡོད། ང་ཚོའི་དམིགས་ཡུལ་ལ་རིམ་བཞིན་ཚད་མའི་

རིགས་ལམ་གྱིས་དཔྱད་པ་བྱེད་པའི་འགྲོ་སྟངས་འདི་སློབ་ཚན་ཚང་མའི་ནང་དུ་ཁྱབ་

ཐུབ་པ་དང་། དེ་ཡང་ཡག་པོ་ཞིག་བྱུང་ན། ང་ཚོའི་དམིགས་ཡུལ་ལ་འཛམ་གླིང་

འདིའི་ཐོག་ཕལ་ཆེར་མིག་དཔེ་གསར་པ་ཞིག་སྟོན་ཐུབ་པའི་རེ་བ་བྱེད་ཀྱི་ཡོད། དེ་
ལྟར་སྒྲུབ་ཐུབ་དང་མི་ཐུབ་གནས་ཚུལ་ཐ་དད་ཡིན་ཡང་། ང་ཚོའི་ངོས་ནས་འབད་
བརྩོན་བྱ་རྒྱུ་བསམ་བློའི་ནང་བང་རིམ་ཞིག་བསྒྲིག་པ་ཡིན།

རིགས་ལམ་སློབ་སྦྱོང་བྱེད་པའི་དུས་སུ་བྱེད་སྟངས་ཐད་ཐལ་དང་ཕྱིར་ཞེས་

བརྗོ ད ་དུས་ངེ ས ་པར་རྐང་ལག་བརྡབ་དགོ ས ་མི ན ་ལ་བསམ་བློ་གཏོ ང ་རྒྱུ་ཡོ ད །
དཔེར་ན། སློབ་ཕྲུག་རྣམས་འཛིན་གྲྭའི་ནང་དུ་རྟགས་གསལ་གཏོང་དུས་ཡར་ལངས་

ནས་གཏོང་དུ་བཅུག་ན། ཕལ་ཆེར་བློ་སྤོབས་ཆུང་བའི་རིགས་ལ་དཀའ་ངལ་འཕྲད་
སྲིད་པ་ཡིན། ང་རང་ལ་ཆ་བཞག་ན་ཆུང་དུས་ཡར་ལངས་ནས་རྟགས་གསལ་གཏོང་

སྐབས་གདོང་ཚ་འུར་འུར་བྱེད་ཀྱི་ཡོད། མར་བསྡད་ནས་ཡིན་པར་ཐལ། ཡིན་པའི་

ཕྱིར་ཞེས་སེ་གོལ་གཏོག་ནས་བརྗོད་དུས་རོགས་པ་ཡོད་པ་དང་བཅས་ལས་སླ་པོ་
ཡོད།

དེས་ན་འཛིན་གྲྭའི་ནང་དུ་རིགས་ལམ་སློབ་སྦྱོང་བྱེད་སྐབས་ཡར་ལངས་ནས་

རྟགས་གསལ་གཏོང་དགོས་དོན་མེད། གྲལ་གཡས་གྲལ་དང་གཡོན་གྲལ་དུ་བསྡད་

5

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེ་ལན་འདེབས་པ་པོ་མི་གཅིག་གཉིས་ཀྱིས་ལན་བརྒྱབ་ན་འགྲིགས། ཡང་འཛིན་

གྲྭའི་ནང་སྡོད་མུས་རྟགས་གསལ་གཏོང་སྐབས་རྐུབ་སྟེགས་ཐོག་བསྡད་ནས་སེ་

གོལ་གཏོག་སྟེ་རྟགས་གསལ་བཏང་ན། སློབ་ཕྲུག་བློ་སྤོབས་དེ་ཙམ་མེད་མཁན་དང་།
ཐོག་མར་ཤེས་ལ་མ་ཤེས་ཀྱི་སློབ་ཕྲུག་རྣམས་ལས་སླ་བ་ཡོང་གི་རེད་སྙམ།

དེ་ནས་རིགས་ལམ་གྱི་འགྲོ་སྟངས་ཆགས་པ་དང་། རྩོད་ཤུགས་ཀྱང་གང་

འཚམས་སླེབས་སྐབས་ཀྲོག་ཀྲོག་ལྟ་བུས་ཡར་ལངས་ནས་རྟགས་གསལ་བཏང་ན་
ཡང་འགྲིགས། དེ་ནི་ལེགས་པའི་རང་བཞིན་ཡིན། དེ་མིན་རྟགས་གསལ་གཏོང་དུས་

ངེས་པར་ཡར་ལངས་ནས་ཚིག་དོན་བརྗོད་པ་དང་མཉམ་དུ་རྐང་ལག་རྡེབ་པ་དང་།

དེ་བཞིན་ཞོག་ཅེས་བརྗོད་པ་དང་ལག་པ་རེ་རྡེབ་པ་དེ་ལྟར་བྱེད་དགོས་དོན་མེད།
དེའི་རྒྱུ་མཚན་རྣམས་ཁྱེད་རང་ཚོས་ཤེས་སོང་ངམ།

ཕྱོགས་གཅིག་ནས་ནང་ཆོས་སློབ་སྦྱོང་བྱ་རྒྱུ་དང་། ལྷག་པར་གཞུང་ཆེན་སློབ་

སྦྱོང་བྱ་རྒྱུ་འདི་ནང་ཆོས་ལ་དད་པ་ཡོད་མཁན་ཞིག་ཡིན་ན་ངེས་པར་ནང་ཆོས་སློབ་
སྦྱོང་བྱས་ནས་ཤེས་པ་བྱེད་དགོས་པ་དང་། ནང་ཆོས་ལ་ཤེས་ནས་ཐོབ་པའི་དད་པ་
ཞིག་དགོས་པ་ཡིན། རིགས་ལམ་སློབ་སྦྱོང་བྱ་རྒྱུ་འདི་ཆོས་པ་ཡིན་མིན་ལ་མ་ལྟོས་
པར་ཤེས་ཡོན་དང་རིག་གནས་སློབ་སྦྱོང་བྱེད་མཁན་ཞིག་ཡིན་ཕྱིན་རིགས་པས་

དཔྱད་པ་བྱེད་སྟངས་ཤེས་ན་ཕན་ཐོགས་ཡོད་པས་འདི་གནད་འགག་ཧ་ཅང་ཆེན་པོ་
ཡིན།

ལོ་ཤས་གོང་གདན་སའམ་བཤད་གྲྭ་ཁག་ནང་གཞུང་ཆེན་མཚན་ཉིད་སློབ་

སྦྱོང་བྱེད་མཁན་གྱི་ཁོངས་ནས་དྲག་བསྒྲུགས་བརྒྱབ་སྟེ་ཚན་རིག་སློབ་སྦྱོང་སྤྲོད་

6

༧གོང་ས་༧སྐྱབས་མགོན་ཆེན་པོ་མཆོག

རྒྱུ་ཞིག་བཟོས་ཡོད། སྐབས་དེའི་དགེ་རྒན་མང་ཆེ་བ་ཨ་རི་ནས་ཡོང་བའི་དང་
བླངས་པ་ཡིན་ཞིང་། ཚན་རིག་སློབ་སྦྱོང་སྤྲོད་མཁན་གྱི་དགེ་རྒན་རྣམས་ནས་ཧ་

ཅང་དགའ་པོ་བྱེད་ཀྱི་འདུག གང་ཡིན་ཞེ་ན། གྲྭ་ས་ནས་ཡོང་བའི་སློབ་གཉེར་བ་

རྣམས་ཕྱོགས་གཅིག་ནས་དབྱིན་སྐད་ཤེས་ཀྱི་མེད་པ་དང་། གཉིས་ནས་ཨང་རྩིས་

སོགས་རྩིས་ཀྱི་འགྲོ་སྟངས་ཤེས་ཀྱི་མེད། འོན་ཀྱང་ཁོང་ཚོའི་དཔྱད་པ་བྱེད་སྟངས་

ཧ་ཅང་མྱུར་པོ་དང་ཡག་པོ་ཤེས་ཀྱི་འདུག་ཅེས་དགའ་པོ་བྱེད་ཀྱི་འདུག དེ་ལྟར་ཡོང་
བའི་རྒྱུ་མཚན་ནི་ཆོས་རྭའི་ནང་རྩོད་པ་རྩོད་དེ་དཔྱད་པ་བྱེད་པའི་རིག་པའི་འགྲོ་
སྟངས་ཤེས་ཀྱི་ཡོད་པ་དེས་ཕན་ཐོགས་བྱུང་བ་ཡིན་འདུག དེས་ན་རིགས་ལམ་

སློབ་སྦྱོང་བྱེད་རྒྱུར་ང་ཚོའི་དམིགས་ཡུལ་རྒྱ་ཆེན་པོ་ཞིག་ཡོད་པ་དེ་ནི་དུམ་བུ་
གཅིག་ཡིན།

ཉོན་མོངས་ཀྱི་རྩ་བ་གཏི་མུག་ཡིན་ཚུལ།

ལོ་ཤས་གོང་སློབ་ཕྲུག་རྣམས་ལ་གཙོ་བོར་དམིགས་ནས་ནང་ཆོས་ངོ་སྤྲོད་

དང་། འགྲེལ་བཤད་རྒྱག་རྒྱུའི་སྲོལ་ཞིག་གཏོད་པ་འདི་ཧ་ཅང་ཡག་པོ་བྱུང་སོང་ལ།

གལ་འགངས་ཀྱང་ཆེན་པོ་རེད་འདུག གང་ལགས་ཤེ་ན། ཕྱོགས་གཅིག་ནས་ང་ཚོ་
འགྲོ་བ་མི་ཞིག་ཡིན་ཕྱིན་ཆད། སྤྱིར་བཏང་ལས་དང་པོ་བ་རྣམས་ཀྱི་སེམས་ལ་ཉོན་

མོངས་དུག་གསུམ་ཡོད་པ་ཡིན། འཛམ་གླིང་འདིའི་ཐོག་མི་འབོར་དུང་ཕྱུར་དྲུག་ཅུ་

ལྷག་ཙམ་ཡོད་པ་དེ་དག་ལ་མིག་ལྟོས་དང་། སོ་སོས་སོ་སོར་སྡུག་བསྔལ་བཟོ་བ་
དང་། རང་ཉིད་ཀྱིས་རང་ཉིད་རྙོག་དྲའི་ནང་འཇུག་མཁན་མི་ཇི་ཙམ་མི་འདུག་གམ།

རང་ཉིད་མ་སྐྱིད་པའི་དབང་གིས་སེམས་འཁྲུགས། སེམས་འཁྲུགས་པས་ཞེ་སྡང་

7

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལངས། ཞེ་སྡང་གི་དབང་གིས་ཕན་ཚུན་གསོད་རེས་བྱེད་མཁན་འཛམ་གླིང་འདིའི་
ཐོག་ཇི་ཙམ་མི་འདུག་གམ། འགོ་འཁྲིད་མི་སྣ་ཆགས་སྡང་གི་གཞན་དབང་དུ་གྱུར་

པའི་དབང་གིས་མི་མང་པོ་ཕུང་ལ་སྦྱོར་མཁན་ཇི་ཙམ་མི་འདུག་གམ། འཛམ་གླིང་

འདིར་མི་དུང་ཕྱུར་དྲུག་ཅུ་ལྷག་ཙམ་ཡོད་པ་ཚང་མ་སྡུག་བསྔལ་མི་འདོད་པ་དང་།
བདེ་བ་འདོད་པ་ཤ་སྟག་ཡིན་ན་ཡང་། འདོད་པའི་དོན་ཇི་བཞིན་མ་འགྲུབ་པ་དང་།
མི་འདོད་པའི་སྡུག་བསྔལ་ཆུ་ཡི་གཉེར་མ་ལྟར་རྫོགས་རྒྱུ་མེད་པ་ཞིག་ཡོང་གི་ཡོད།
ད་དུང་དེང་སྐབས་སྔར་མ་གྲགས་པའི་སྡུག་བསྔལ་གྱི་རྐྱེན་རྩ་གསར་པའི་རིགས་

ཡོང་བ་དེ་དག་ལ་བསམ་བློ་ཡག་པོ་ཞིག་བཏང་ན། འཕྲུལ་ཆས་ཤིག་ཡོད་པ་དང་

དེའི་རྐྱེན་གྱིས་རྙོག་དྲ་བྱུང་བ་ཞིག་མིན་པར། འཕྲུལ་ཆས་དེ་དག་བེད་སྤྱོད་བྱེད་

མཁན་གྱི་མིའི་སེམས་དུལ་མ་དུལ་དང་། ཆགས་སྡང་གི་གཞན་དབང་དུ་གྱུར་ནས་
འཕྲུལ་ཆས་བེད་སྤྱོད་བྱེད་པའི་དབང་གིས་རྙོག་དྲ་ཧ་ཅང་མང་པོ་དེ་དག་ཡོང་གི་
ཡོད། དེས་ན་རྩ་བ་མིའི་སེམས་དུལ་མ་དུལ་ལ་ཐུག་ཡོད། དེར་བརྟེན་མི་དུང་ཕྱུར་
དྲུག་ཅུ་ལྷག་ཙམ་ཡོད་པ་དེ་དག་གི་སེམས་ལ་ཉོན་མོངས་དུག་གསུམ་ཡོད་པ་དང་།

ཉོན་མོངས་དུག་གསུམ་སྐྱོན་དུ་མཐོང་བའི་ངོ་སྤྲོད་བྱེད་མཁན་མེད་པའི་དབང་གིས།

ཉོན་མོངས་དུག་གསུམ་དང་དུ་བླངས་པའི་འབྲས་བུར་རྙོག་དྲ་དེ་དག་བྱུང་བ་མཐོང་
གསལ་ཡིན།

སྤྱིར་ཆོས་ལུགས་གཞན་ཚང་མའི་ནང་ཁོང་ཁྲོ་བྱེད་རྒྱུ་མེད་པ་དང་། བཟོད་པ་

བསྒོམ་དགོས་པ། ཕན་སེམས་བྱེད་དགོས་པ། སྙིང་རྗེ་བསྒོམ་དགོས་པ་སོགས་
གསུངས་ཡོད་ཀྱང་། གཙོ་བོ་དད་པའི་ཐོག་ནས་འཇིག་རྟེན་བཀོད་པ་པོའི་དཀོན་

8

༧གོང་ས་༧སྐྱབས་མགོན་ཆེན་པོ་མཆོག

མཆོག་ལ་དད་པ་བྱེད་པ་དང་། རང་རང་གི་ལུགས་ཏེ་ཁ་ཆེ་ཡིན་ན་ཨ་ལགས་དང་།

ཡེ་ཤུ་ཡིན་ན་གྷོ་ཌི། ཧིན་དྷུ་ཡིན་ན་བྷ་ཧ་མ་སོགས་རང་རང་གི་དཀོན་མཆོག་ལ་
ཡིད་ཆེས་བྱས་པའི་ཐོག་ནས་ཆགས་སྡང་ཤུགས་ཆུང་དུ་གཏོང་ཐབས་བྱེད་ཀྱི་ཡོད།
འོན་ཀྱང་ཆགས་སྡང་ལ་ཐད་ཀར་མཛུབ་མོ་བཙུགས་ནས་རྙོག་དྲ་འདིས་བཟོ་བ་ཡིན་

ཞེས་བརྗོད་མཁན་ནི་ཕལ་ཆེར་ཧིན་དྷུ་དང་། ནང་ཆོས་ཙམ་ཡིན། དེའི་ནང་ནས་ནང་
ཆོས་གཙོ་བོ་ཡིན།

འཛམ་གླི ང ་འདི འི ་ ཐོ ག ་ཆོ ས ་ལུགས་འདྲ་མི ན ་མང་པོ ་ ཡོ ད ་པ་དེ ་ དག་ནས་

བྱམས་པ་དང་། བརྩེ་བ། བཟོད་པ། ཆོག་ཤེས་སོགས་བྱེད་དགོས་ཚུལ་ཚང་མས་

གསུངས་ཡོད། འོན་ཀྱང་རྙོག་དྲ་བཟོ་མཁན་གྱི་ཉོན་མོངས་དུག་གསུམ་ལ་མཛུབ་མོ་

འཛུགས་མཁན་ཕལ་ཆེར་ནང་ཆོས་གཙོ་བོ་ཡིན། ཉོན་མོངས་དུག་གསུམ་ནང་གི་
དུག་རྩ་ལྟ་བུ་ནི་གཏི་མུག་ཡིན་ཞིང་། གཏི་མུག་དེ་ཉིད་སེལ་ཐབས་གཙོ་བོར་བྱེད་

ཀྱི་ཡོད། གཏི་མུག་པའི་མིང་དེ་ཉིད་ཀྱང་གཏི་ཐུག་པ་ཡིད་མུག་སྟེ་གཏི་ཞིང་མུག་

པའི་མི་ཤེས་པའི་བློ་ཞིག་ཡིན་སྟབས། དེ་ཉིད་ཤེས་རབ་ཀྱིས་སེལ་ཐབས་བྱེད་
དགོས་པ་ལས། དད་པས་སེལ་མི་ཐུབ་ལ། སྙིང་རྗེས་ཀྱང་སེལ་མི་ཐུབ་པ་ཡིན།
དེས་ན་ནང་པའི་ཆོས་ཀྱི་ནང་ཤེས་རབ་ལ་དོ་སྣང་ཧ་ཅང་ཆེན་པོ་བྱེད་པ་དེ་ལྟར་
ཡིན།

དེས་ན་ང་རང་ཚོ་ནང་པ་སངས་རྒྱས་པའི་ཆོས་པ་ཕ་མེས་དུས་ནས་སངས་

རྒྱས་ཀྱི་ཆོས་བྱེད་མཁན་རྣམས་ལ་གོ་སྐབས་ཧ་ཅང་བཟང་པོ་ཞིག་ཐོབ་ཡོད། གོ་

སྐབས་བཟང་པོ་འདི་བཟང་པོ་ཞིག་ཡིན་པ་ངོ་ཤེས་པ་བྱས་ཏེ་བེད་སྤྱོད་བྱ་རྒྱུ་གལ་

9

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཆེན་པོ་ཡིན། ཡང་སངས་རྒྱས་ཀྱི་ཆོས་འདི་རྩ་ཆེན་པོ་དང་རླབས་ཆེན་པོ་ཡིན་པ་
རྒྱུ་མཚན་དུ་བྱས་ཏེ་འཛམ་གླིང་གི་མི་ཚང་མར་སངས་རྒྱས་ཀྱི་ཆོས་བྱེད་དགོས་

ཞེས་ནམ་ཡང་བརྗོད་ཀྱི་མེད་ལ། དེ་ལྟར་བརྗོད་ཀྱང་ཕན་ཐོགས་མེད། ཆོས་ཞེས་པ་
ནི་ཁྲལ་བསྐུལ་བ་དང་། དབང་ཡོད་བཤད་དེ་བྱེད་དུ་འཇུག་རྒྱུ་ཞིག་གཏན་ནས་མིན་

པར་ཆོས་ཞེས་པ་ནི་རང་གི་འདོད་པས་དང་དུ་བླངས་ནས་བྱེད་དགོས་པ་ཞིག་ཡིན།

དེས་ན་འཛམ་གླིང་འདིའི་ཐོག་མི་དུང་ཕྱུར་དྲུག་ཅུ་ལྷག་ཙམ་ཡོད་པ་དེ་དག་གིས་

ཆོས་ལ་དད་པ་བྱེད་པ་རང་དབང་ཡིན་ལ། ཆོས་ལ་དད་པ་མི་བྱེད་པའང་རང་དབང་

ཡིན། ཆོས་ལ་དད་པ་བྱས་ན་ཆོས་གང་འདྲ་ཞིག་ལ་དད་པ་བྱེད་དང་མི་བྱེད་དེ་ཡང་

རང་ཉིད་ཀྱི་རང་དབང་ཡིན་པ་ལས། སུས་ཀྱང་དབང་ཡོད་ཤོད་ས་མེད། ང་ཚོ་བོད་
པ་དང་ནང་པ་རྣམས་ལ་ཆ་བཞག་ན་ཕ་མེས་དུས་ནས་ནང་པ་ཡིན་ཞིང་། འཛམ་གླིང་
འདིའི་ཐོག་ཉོན་མོངས་དུག་གསུམ་གྱི་ཉེས་སྐྱོན་རྣམས་ཤིག་སེན་ར་སྤྲོད་ལྟ་བུས་ངོ་
སྤྲོད་དང་། ངོ་སྤྲོད་བྱས་པ་ཙམ་མིན་པར་སྐྱོན་དེ་དག་ཇི་ལྟར་བྱས་ནས་ཡོང་གི་ཡོད་
པ། དེའི་རྒྱུ་དང་རྐྱེན་གང་ཡིན་པ། རྒྱུ་རྐྱེན་དེ་ལ་གཞི་རྩ་ཡོད་དམ་མེད་སོགས་རྩད་

གཅོད་མཐིལ་ཕྱིན་པ་བྱས་ཏེ་ཉེས་ཅན་པར་ཁྲིམས་ཁང་ནས་ཞིབ་རྩད་ཀྱིས་ཐག་

གཅོ ད ་བྱས་པ་ལྟར་ཉེ ས ་སྐྱོན་དེ ་ དག་ཆགས་སྡང་གི ་ དབང་གི ས ་ཡོ ང ་བ་དང་།
ཆགས་སྡང་གི་རྩ་བ་གཏི་མུག་ཡིན་པ། གཏི་མུག་གི་རྩ་བ་བློ་ཕྱིན་ཅི་ལོག་གི་བློ་

ཡིན་པ། བློ་དེས་ཇི་ལྟར་བཟུང་བ་ལྟར་དོན་ལ་གྲུབ་མེད་པ་དེ་དག་གཞི་རྩར་བཞག་
ནས་དཔྱད་པ་བྱེད་ཀྱི་ཡོད། དེས་ན་ང་ཚོ་མི་དུང་ཕྱུར་དྲུག་ཅུ་ལྷག་ཙམ་ཡོད་པ་ཚང་
མ་སྡུག་བསྔལ་མི་འདོད་པ་དང་། བདེ་བ་འདོད་པ་གཅིག་གྱུར་ཡིན་པའི་ནང་ནས་ང་

10

༧གོང་ས་༧སྐྱབས་མགོན་ཆེན་པོ་མཆོག

རང་ཚོ ་ ནང་པ་སངས་རྒྱས་པའི ་ ཆོ ས ་དང་མཇལ་བའི ་ མི ་ རྣམས་ལ་གོ ་ སྐབས་
དམིགས་བསལ་ཐོབ་ཡོད་པ་དེའི་ཆ་ནས་ཀྱང་བསམ་བློ་གཏང་རྒྱུ་ཡོད།

གཉིས་ནས་ང་ཚོ་བོད་རིགས་ཀྱི་ངོས་ནས་བཤད་ན། བོད་མི་རིགས་ཀྱི་སྤྱི་

དོན་ཐད་སངས་རྒྱས་ཀྱི་ཆོས་འདི་གལ་ཆེན་པོ་ཆགས་ཡོད། ང་ཚོ་བོད་མི་བཙན་

བྱོལ་དུ་གྱར་ནས་ཐོག་མར་སྐྱབས་མེད་མགོན་མེད་མི་རྣམས་ཀྱི་སྙིང་རྗེའི་ཡུལ་ལྟ་
བུ་ཞིག་ཆགས་ཡོད། དེ་སྔ་ཕྱི་ལོ་ ༡༩༥༩ ལོ་ཕན་གྱི་གནས་ཚུལ་ལ་ཆ་བཞག་ན།

བོད་ཅེས་བརྗོད་དུས་ས་ཁུག་ལུང་ཁུག་གཅིག་ཏུ་བརྩི་བ་དང་། བོད་ཀྱི་ཆོས་ཞེས་
བརྗོད་སྐབས་མི་མང་པོའི་མཐོང་སྣང་ལ་འདྲ་འབག་གྱོན་ནས་འཆམ་རྒྱག་པ་ལྟ་བུ་
འདྲ་མིན་མཐོང་གི་ཡོད། བློ་བཟང་རབ་དགའ་ཞེས་པའི་དེབ་ཀྱི་ནང་དུ་བོད་ཀྱི་ཆོས་

དེ་གཤགས་བཅོས་བྱས་ནས་མིག་གསུམ་པ་ཞིག་བཙུགས་རྒྱུ་ཡོད་པ་ལྟ་བུ་ཞིག་
བཤད་ཀྱི་ཡོད། ད་དུང་བོད་པའི་ཆོས་ལ་བླ་མའི་ཆོས་ཞེས་པའི་མིང་བཏགས་པའི་
གནས་ཚུལ་བྱུང་ཡོད།

བློ་གཟུ་བོར་གནས་པའི་རྣམ་དཔྱོད་དགོས་པ།

ཕྱི་ལོ་ ༡༩༥༩ ལོར་ང་ཚོ་མང་པོ་ཞིག་བཙན་བྱོལ་ལ་འབྱོར་ནས་འཛམ་གླིང་

རང་དབང་ལུང་པའི་ནང་གི་མི་མང་པོ་ཐུག་རྒྱུའི་གོ་སྐབས་བྱུང་བ་དང་། ཕྱི་མི་

གནས་ཚུལ་ཞིབ་འཇུག་པ་མང་པོ་ཞིག་བོད་པ་བཙན་བྱོལ་བའི་སྤྱི་ཚོགས་ཀྱི་ནང་

ཡོང་སྟེ་ཞིབ་འཇུག་བྱེད་རྒྱུའི་གོ་སྐབས་བྱུང་ཡོད། གནས་ཚུལ་དེ་འདྲའི་འོག་གཞི་
ནས་འཛམ་བུ་གླིང་སྟེང་རྣམ་དཔྱོད་ཕུལ་དུ་བྱུང་ཞིང་། བློ་གཟུ་བོར་གནས་པའི་ཐོག་

ནས་གནས་ཚུལ་ཞིབ་འཇུག་བྱེད་མཁན་ཕལ་ཆེར་ཚན་རིག་པ་ཡིན་པ་ངོས་ནས་དེ་

11

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལྟར་མཐོང་གི་འདུག ཆོས་ལུགས་ཀྱི་མི་སྣ་རྣམས་སོ་སོའི་ཆོས་ལུགས་ལ་དད་པ་རྩེ་

གཅིག་ཏུ་བྱེད་པ་དེ་ལ་ཕྱོགས་སུ་ལྷུང་བའི་གཡའ་ཕྲན་བུ་ཡོད། དཔེར་ན། ང་རང་ཚོ་
ནང་པ་ཞིག་གི་ངོས་ནས་བཤད་ན། ནང་པའི་ཆོས་ནས་གསུངས་ཡོད་ཅེས་བརྗོད་
སྐབས། ལམ་སང་དེ་ལ་ཡིད་ཆེས་དང་ཁས་ལེན་བྱེད་པ་དེ་ནི་བློ་ཕྲན་བུ་ཕྱོགས་སུ་
ལྷུང་བའི་རྟགས་ཡིན།

དེ ་ བཞི ན ་ཡེ ་ ཤུའི ་ ཆོ ས ་པ་ཚོ ་ ནི ་ ཡེ ་ ཤུའི ་ ཆོ ས ་ལ་ཧ་ཅང་དགའ་ཞེ ན ་ཡོ ད ་

སྟབས། རྒྱུ་མཚན་མཐོང་མིན་ལ་མ་ལྟོས་པར་དེའི་རྗེས་སུ་འགྲོ་གི་ཡོད། དེ་ཡང་བློ་
ཕྱོགས་སུ་ལྷུང་བ་ཡིན། དབུ་མ་སྙིང་པོ་ལས།

ཕྱོགས་སུ་ལྷུང་བས་སེམས་གདུངས་པས། །
ཞི་བ་ནམ་ཡང་རྟོགས་མི་འགྱུར། །

ཞེས་གསུངས་པ་ལྟར་ཡིན། དེས་ན་དབུ་མ་བཞི་བརྒྱ་པ་ལས།
གཟུར་གནས་བློ་ལྡན་དོན་གཉེར་བའི། །
ཉན་པོ་སྣོད་ཅེས་བྱ་བར་བཤད། །

ཅེ ས ་ང་རང་ཚོ ་ ནང་པ་སངས་རྒྱས་པའི ་ གཞུང་དུ་བློ་གཟུ་བོ ར ་གནས་པ་

དགོས་རྒྱུ་ཧ་ཅང་ནན་པོ་གསུངས་ཡོད། གལ་སྲིད་བློ་གཟུ་བོར་གནས་པ་ཞིག་མ་
བྱུང་ན། བཅོམ་ལྡན་འདས་ཉིད་ཀྱི་བཀའ་ལ་དྲང་ངེས་གཉིས་ཡོད། བདག་མེད་ཅེས་

པ་ནང་པའི་ཆོས་ཡོངས་རྫོགས་ནས་གསུངས་ཡོད་ཀྱང་། བདག་མེད་ཀྱི་གོ་བ་ལ་ཕྲ་

རགས་མང་པོ་ཞིག་བཅོམ་ལྡན་འདས་རང་ཉིད་ཀྱིས་གསུངས་ཡོད། དེ་དག་ལ་
དཔྱད་པ་བྱས་ཏེ་སངས་རྒྱས་ཀྱིས་བདག་མེད་པ་གསུང་སྟངས་འདི་བདག་མེད་

12

༧གོང་ས་༧སྐྱབས་མགོན་ཆེན་པོ་མཆོག

རགས་པ་རེད། གང་ཡིན་ཞེ་ན། དེ་ལ་རིགས་པའི་གནོད་ཀྱི་འདུག་ཅེས་དང་། འོ་ན་
བཅོམ་ལྡན་འདས་ཀྱིས་གང་གི་དོན་དུ་གསུངས་པ་རེད་དམ་ཞེ་ན། དེ་གསུང་ཡུལ་

གདུལ་བྱའི་ནང་བདག་མེད་དེ་ཙམ་ཞིག་གོ་ཐུབ་པ་དང་། བདག་མེད་དེ་ཙམ་ཞིག་

བསྒོམ་ནས་སེམས་ལ་འགུལ་བསྐྱོད་ཐེབས་ཐུབ་པར་དགོངས་ནས་གསུངས་པ་
དང་། དེ་ལས་ཕྲ་བའི་བདག་མེད་དེ་ལ་གསུངས་ན་ཆད་མཐར་ལྷུང་ཉེན་ཡོད་པས་མ་
གསུངས་པ་ཡིན། བདག་མེད་རགས་པ་ཁོ་ནས་དེ་ལ་ཕན་གྱི་ཡོད། དེས་ན་དགོས་

པ་ཤེས་པའི་ཐོག་ནས་བདག་མེད་རགས་པ་བསྟན་པའི་མདོ་དེ་མི་ལ་ཕན་ཐོགས་

ཡོད་པ་དང་། བཅོམ་ལྡན་འདས་ཀྱི་རྗེས་འབྲངས་ནང་པ་མི་རིགས་གཅིག་ལ་ཕན་གྱི་

ཡོད། འོན་ཀྱང་དེ་ཙམ་ཞིག་བཅོམ་ལྡན་འདས་ཀྱི་དགོངས་པ་མཐར་ཐུག་མིན་པ་
རིགས་པས་དཔྱད་དགོས་པ་ལས། བཅོམ་ལྡན་འདས་ཀྱི་བཀའ་རེད་བསླུ་བ་གཏན་

ནས་མེད་ཅེས་བརྗོད་ཐུབ་ཐབས་མེད། བཀའ་དེ་ལྟ་བུ་སྒྲ་ཇི་བཞིན་པར་ཁས་ལེན་

དགོས་བྱུང་ན་མི་བདེ་བ་ཆགས་ཀྱི་ཡོད། དེས་ན་ནང་ཆོས་ཀྱི་འགྲོ་སྟངས་ནི། ནང་པ་
རང་ཉིད་ཀྱི་བསམ་བློ་གཏོང་སྐབས་བློ་གཟུ་བོར་གནས་པ་ཞིག་དགོས་རྒྱུ་དེ་གལ་
ཆེན་པོར་གསུངས་ཡོད།

ཚན་རིག་པ་རྣམས་བློ་གཟུ་བོར་གནས་པ་ཡིན། ཡང་། ཚན་རིག་པ་ལའང་

དབྱེ་བ་མང་པོ་ཡོད། མིང་ལ་ཚན་རིག་པའི་མིང་ཐོགས་པ་གང་ཞིག་ལ་དོན་དངོས་

དཔྱད་པ་བྱེད་སྟངས་ཚན་རིག་དང་མཐུན་གྱི་མེད་པ་གུང་ཁྲན་གྱི་ཚན་རིག་པ་ལྟ་བུ་
ཡོད། རྒྱ་གཞུང་ནས་རྟག་ཏུ་ཚན་རིག་དང་མཐུན་པ་ཞེས་བརྗོད་ཀྱི་ཡོད་ཀྱང་དོན་དུ་

གུང་ཁྲན་གྱི་ཏང་གི་ལྟ་བ་དང་། གུང་ཁྲན་རང་ཉིད་ལ་གང་ཞིག་དགོས་པ་དེ་ཁོ་ནའི་

13

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཐོག་ཏུ་འགྲོ་དགོས་པ་ལས། བློ་ཡོངས་སུ་རྫོགས་པ་གཟུ་བོར་གནས་པ་དང་། རྒྱབ་
མདུན་ངོ་ལྐོག་མེད་པའི་ཐོག་ནས་འགྲོ་གི་མེད། དེ་ནི་གནས་ཚུལ་ཐ་དད་རེད།

ཚན་རིག་པ་ངོ་མ་དེ་དག་ནི་བློ་གཟུ་བོར་གནས་ཤིང་། བློ་གཟུར་བོར་གནས་

པའི་ཐོག་ནས་བརྟག་དཔྱད་བྱས་པ་དང་། ཚན་རིག་གི་ཐོག་ནས་བརྟག་དཔྱད་བྱེད་
སྐབས་ལེགས་ཉེས་བླང་དོར་གྱི་སྐད་ཆ་གང་ཡང་མེད་པ་ལྟར་ནང་པའི་གཞུང་གི་
དཔྱད་པ་བྱེད་སྟངས་ཀྱང་དེ་ལྟར་ཆགས་ཡོད། བླང་དོར་གྱི་གནས་ཚུལ་ནི་དཔྱད་པ་

བྱས་རྗེས་ཐོབ་པའི་གྲུབ་དོན་ཡིན་པ་ལྟར་གཞི་ནས་ཕན་གནོད་ཀྱི་བསམ་བློ་གཏོང་
རྒྱུ་ནི་རིམ་པ་གཉིས་པ་དེ་ཡིན། རིམ་པ་དང་པོ་དཔྱད་པ་བྱེད་སྐབས་ལེགས་ཉེས་
བླང་དོར་གྱི་སྐད་ཆ་གང་ཡང་མེད་པར་དངོས་ཡོད་གནས་ཚུལ་གང་ཞིག་ཡིན་པ་དེ་
ཉིད་ལ་དཔྱད་པ་བྱ་རྒྱུ་དེ་ཡིན། ཚན་རིག་པའི་དཔྱད་པ་བྱེད་སྟངས་ཀྱང་དེ་ལྟར་ཡིན་
ནོ།།

ནང་ཆོས་ཀྱི་ཐུན་མོང་མ་ཡིན་པའི་རིན་ཐང་།

ང་ཚོ་ཕྱི་ལོ་ ༡༩༥༩ ལོར་རྒྱ་གར་དུ་འབྱོར་རྗེས་ལོ་རབས་དྲུག་ཅུ་པ་དང་།

བདུན་ཅུ་པ། བརྒྱད་ཅུ་པ་བཅས་པའི་ནང་རིམ་བཞིན་ཚན་རིག་པ་དང་ཐོག་མར་
འབྲེལ་བ་བྱུང་ཞིང་། བློ་ཕྱོགས་སུ་མ་ལྷུང་བའི་གཟུར་གནས་ཚན་རིག་པ་ཆ་འཇོག་

འོས་པའི་སྙན་གྲགས་ཅན་མང་པོ་ཞིག་གིས་བོད་ཀྱི་ནང་ཆོས་ལ་དོ་སྣང་གསར་པ་
ཞིག་བྱེད་ཀྱི་འདུག དེ་ནི་ང་ཚོས་དངུལ་སྤྲད་དེ་བོད་ཀྱི་ནང་ཆོས་ལ་དོ་སྣང་བྱེད་

རོགས་ཞེས་བརྗོད་པ་མེད། ང་རང་ཚོའི་ཨམ་ཕྲག་སྟོང་པ་ཡིན་པས་དངུལ་སྤྲོད་རྒྱུ་

ག་ལ་ཡོད། ཡང་གུང་ཁྲན་གྱི་བྱེད་སྟངས་ལྟར་དབང་ཡོད་བཤད་པའང་མིན། ངས་

14

༧གོང་ས་༧སྐྱབས་མགོན་ཆེན་པོ་མཆོག

སྔར་ནས་རང་ལ་རིན་ཐང་ཡོད་ན། གོང་ཐང་མི་ཡིས་རྒྱག་གི་རེད་ཅེས་བཤད་ཡོད།
དེ་ནི་བདེན་པ་ཡིན། སྤྱིར་ནང་པ་སངས་རྒྱས་པའི་ཆོས་དང་། ཡང་སྒོས་ང་ཚོ་བོད་

ཀྱི་ནང་པ་སངས་རྒྱས་པའི་ཆོས་འདི་དཔལ་ནཱ་ལེདྲནའི་ཆོས་བརྒྱུད་ཡིན། གོང་
ཞུས་ལྟར་ནང་དོན་རིག་པའི་འདུལ་བའི་ཉམས་ལེན་དང་། མངོན་པ་འོག་མའི་གཞུང་

ཙམ་ཞིག་ཡིན་ན། དེ་ནི་པཱལིའི་དང་ཐུན་མོང་བ་ཆགས་ཡོད། འོན་ཀྱང་དེ་ལྟར་མིན་
པར་དེའི་ཐོག་ཏུ་མངོན་པ་གོང་མ་དང་། ལྷག་པར་ཕར་ཕྱིན་གྱི་གཞུང་དང་། དབུ་

མའི་གཞུང་། ཚད་མའི་གཞུང་བཅས་ཟུར་དུ་ཡོད་པ་རྣམས་བསྣན་པའི་སྐབས་སུ་པཱ་
ལིའི་ནང་ཆོས་ལས་རྒྱ་ཆེ་རུ་ཕྱིན་པ་ཧ་ཅང་གསལ་པོ་རེད།

དེ་བཞིན་ལེགས་སྦྱར་གྱི་ཆོས་བརྒྱུད་གཅིག་པ་ཡིན་པ་རྒྱ་ནག་གི་ནང་ཆོས་

ལས་ཟབ་ཏུ་ཕྱིན་ཡོད། རྒྱ་ནག་གི་ནང་ཆོས་ཀྱི་ནང་སློབ་དཔོན་ཕྱོགས་ཀྱི་གླང་པོ་

དང་། དཔལ་ལྡན་ཆོས་གྲགས་ཀྱི་ཚད་མའི་གཞུང་རྣམས་རྒྱ་ཡིག་ཏུ་བསྒྱུར་མེད། དེ་

བཞིན་མཁན་ཆེན་ཞི་འཚོ་ཡབ་སྲས་ཀྱི་ཚད་མའི་གཞུང་རྣམས་ཀྱང་རྒྱ་ཡིག་ཏུ་མེད།
དབུ་མའི་གཞུང་ལ་ཆ་བཞག་ན། ངས་ཤེས་གསལ་གལ་འགངས་ཆེ་ཤོས་དཔལ་

ལྡན་ཟླ་བ་གྲགས་པའི་དབུ་མ་ཚིག་གསལ་རྒྱ་ཡིག་ཏུ་མེད། དེ་ལྟར་རྒྱ་ཡིག་གི་ཐོག་
མེད་པ་རྣམས་ཀོ་རི་ཡ་དང་། ཉི་ཧོང་། ཝི་ཏི་ནམ་སོགས་ཀྱི་སྐད་རིགས་ནང་དུ་མེད་

པ་ཡིན། གང་ལགས་ཤེ་ན། ཀོ་རི་ཡ་དང་། ཉི་ཧོང་། ཝི་ཏི་ནམ་སོགས་ཀྱི་ནང་ཆོས་

རྣམས་རྒྱ་ཡིག་ནས་ཚུར་བྱུང་བ་ཞིག་ཡིན། དེས་ན་ང་ཚོ་བོད་ལ་ཡོད་པའི་ནང་ཆོས་
ནི་དཔལ་ནཱ་ལེདྲནའི་མཁས་པས་བརྩམས་པའི་གཞུང་ཆ་ཚང་བ་བོད་སྐད་ཐོག་ཡོད་
པ་ཞིག་ཆགས་ཡོད།

15

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལྷག་པར་བོད་དུ་ནང་པ་སངས་རྒྱས་པའི་ཆོས་ཐོག་མར་འཛུགས་པ་གནང་

མཁན་ནི་མཁན་ཆེན་ཞི་བ་འཚོ་ཡིན་ཞིང་། ཁོང་ནི་དབུ་མའི་ལྟ་བ་སྨྲ་མཁན་གྱི་
སེམས་གཙོ་སྨྲ་བ་ཞིག་དང་། ཚད་མའི་གཞུང་ལ་ཧ་ཅང་མཁས་པ་ཞིག་ཡིན། ཁོང་
གི ས ་མཛད་པའི ་ དབུ་མ་རྒྱན་ལ་བལྟས་ན་ཐོ ག ་མ་ནས་རྟགས་གསལ་བཏང་སྟེ་

འཁྲིད་པ་གནང་ཡོད། གཞི་རྩ་དབུ་མའི་གཞུང་ཕལ་མོ་ཆེ་དེ་ལྟར་ཡིན། དེ་བཞིན་
ཁོང་གི་སློབ་མ་ཀ་མ་ལ་ཤིའ་ལ་ཧ་ཅང་བཀའ་དྲིན་ཆེན་པོ་ཡིན། ནམ་རྒྱུན་ཁོང་གིས་

རྒྱ་ཡི་ཧ་ཤང་ཅི་ཡང་ཡིད་ལ་མི་བྱེད་པའི་ལྟ་བ་ལ་རྩོད་པ་རེད་ཅེས་རྩལ་བཏོན་གྱིས་

བརྗོད་ཀྱི་ཡོད། དེ་ལྟར་ཡིན་ན་ཡང་གཙོ་བོ་ནི་རྒྱ་ཡི་ཧ་ཤང་རྣམས་ཀྱིས་བསམ་
གཏན་གྱི་སྒོམ་གཙོ་བོར་བྱེད་པ་དང་། ཡང་ན་དག་ཞིང་པ་ཞེས་བརྗོད་ན། དག་ཞིང་

དུ་སྐྱེ་བའི་མདོ་རྣམས་འདོན་པ་ལྟ་བུ་ལས། གཞུང་མང་པོར་སྦྱངས་པ་དང་དཔྱད་པ་
དེ་ཙམ་མི་བྱེད་པའི་ཕྱག་སྲོལ་ཞིག་ཡོད། དེ་ལྟ་བུའི་ཕྱག་སྲོལ་ཞིག་བོད་དུ་གཟུག་

རྒྱུའི་ཉེན་ཁ་སླེབས་སྐབས། མཁན་ཆེན་ཞི་བ་འཚོའི་བཀའ་སློབ་ལྟར་སློབ་དཔོན་ཀ་
མ་ལ་ཤིའ་ལ་བོད་དུ་ཕེབས་ཏེ་ཇི་ལྟར་མཛད་ཡོད་པ་ཞིབ་ཕྲ་སྒོམ་རིམ་ཐོག་མཐའ་
བར་གསུམ་ལ་བལྟས་ན་ཤེས་ཀྱི་རེད། ཆོས་རབ་ཏུ་རྣམ་འབྱེད་ཀྱི་ཤེས་རབ་ཀྱིས་

རྟོག་དཔྱོད་བྱ་རྒྱུ་ཧ་ཅང་གལ་འགངས་ཆེན་པོ་ཡིན་ཚུལ་གསུངས་པ་འདི་ལྟར་ཡོད།

ཅི་ཡང་ཡིད་ལ་མི་བྱེད་པ་འགག་པ་ཡིན་གྱི་རེད། འོན་ཀྱང་གཙོ་བོ་བསམ་གཏན་
ཙམ་གྱིས་འགྲིག་གི་རེད་ཅེས་པ་ལ་སྒོམ་པ་བསམ་གཏན་དེ་དགོས་ཀྱང་། དེ་ཙམ་

གྱིས་འགྲིག་གི་མ་རེད་ཅེས་དེ་ལ་དམིགས་ཕུག་ནས་གསུངས་ཤིང་། དེས་བོད་ཀྱི་

ནང་ཆོས་ད་ལྟ་བར་དུ་གཞུང་ཆེན་ལ་སློབ་སྦྱོང་བྱེད་རྒྱུ་དང་། ལྷག་པར་ཚད་མའི་

16

༧གོང་ས་༧སྐྱབས་མགོན་ཆེན་པོ་མཆོག

གཞུང་བསླབ་རྒྱུ་གལ་ཆེན་པོར་བརྩི་བ་འདི་བྱུང་ཡོད་ཚོད་འདུག

ཡང་སྒོས་ཕྱྭ་པ་ཆོས་སེང་སོགས་བོད་པ་རང་ཉིད་ཀྱིས་ཀྱང་ཚད་མའི་གཞུང་

ལ་དམིགས་བསལ་གྱི་དོ་སྣང་མཛད་པ་དང་། རྟགས་གསལ་གཏོང་སྟངས་ལ་སོགས་

པ་རྣམས་ཕྱྭ་པ་ཆོས་སེང་གི་སྐབས་སུ་བྱུང་བ་མིན་ནམ། འགའ་ཞིག་ནི་བོད་པ་རང་
གིས་གསར་གཏོད་བྱས་པ་མིན་ནམ། འོན་ཀྱང་རྟགས་དང་གསལ་བ་བཀོད་ནས་
འགྲོ་ལུགས་ནི་ཚད་མའི་གཞུང་ནང་ཡོད་པ་ཞིག་ཡིན། དེས་ན་ང་ཚོ་བོད་ཀྱིས་

འཛམ་གླིང་འདིའི་ཐོག་གཞི་ནས་གཟུ་བོར་གནས་པའི་ཤེས་ཡོན་ཅན་རྣམས་ཀྱིས་

དོ་སྣང་བྱེད་ཡུལ་གཅིག་བོད་ཀྱི་ནང་པ་སངས་རྒྱས་པའི་ཆོས་འདི་ཆགས་ཡོད།

དེས་ན་ང་ཚོ་བོད་མི་ཞིག་ཡིན་པའི་ངོས་ནས་རང་ཉིད་བོད་པའི་སྤོབས་པ་སླེབས་པ་
དང་། རང་ཉིད་བོད་པ་ཡིན་པར་མཐོང་དང་རིན་ཐང་སླེབས་པ་ནི་བོད་ཀྱི་ནང་ཆོས་
འདིའི་ཐོག་ནས་བྱུང་བ་ཡིན། དེ་མིན་ང་ཚོ་བོད་པས་སྤགས་དང་། ཤ་སྐམ་པོ། ཤ་

རྗེན། རྒྱུ་མ། འཁྱག་ཤ མཆིན་འཁྱག་བཅས་བཟས་ཏེ་འཛམ་གླིང་ཐོག་བོད་པའི་ཁྱད་

ཆོས་མཚོན་པ་དང་སྐད་གྲགས་སླེབས་པ་གང་ཡང་མིན། ང་ཚོ་བོད་པའི་སྨན་ཧ་ཅང་
ཡག་པོ་ཡོད་པ་དང་། ལྷག་པར་བོད་ཀྱི་ནང་དོན་རིག་པ་ཞེས་སངས་རྒྱས་ཀྱི་ཆོས་
ཆ་ཡོངས་སུ་ཚང་བ་ཞིག་ཡོད་པ་དང་། ནང་དོན་རིག་པ་གཏན་ལ་འབེབས་སྟངས་
ཀྱང་ཚད་མ་རིག་པའི་ཐོག་ནས་གཏན་ལ་དབབ་རྒྱུ་ཡོད་པ་འདི་བོད་ཀྱི་ནང་ཆོས་ཀྱི་
ཁྱད་ཆོས་ཐུན་མོང་མ་ཡིན་པ་ཞིག་ཡིན།

དེ་ནི་ང་ཚོས་འཛམ་གླིང་འདིའི་ཐོག་ངོམས་སུ་ཆོག་པ་ཞིག་ཡོད། དེས་མ་ཚད་

ནང་པ་སངས་རྒྱས་པའི ་ ཚད་མ་དང་དབུ་མའི ་ གཞུང་ཆ་ཚང་བ་ཡོ ད ་པ་དེ ་ དག་

17

བོད་ཀྱི་ནང་ཆོས་ངོ་སྤྲོད་སྙིང་བཅུད།

འགྲེལ་བཤད་བྱེད་པའི་སྐད་ཡིག་ཀྱང་བོད་ཀྱི་སྐད་ཡིག་ལས་དེ་མིན་འཛམ་གླིང་
འདིའི་ཐོག་སྐད་ཡིག་གཞན་མེད། བོད་ཡིག་ཐོག་ཏུ་ཡོད་པའི་བཀའ་འགྱུར་དང་

བསྟན་འགྱུར་གྱི་གཞུང་མང་ཆེ་བ་ལེགས་སྦྱར་གྱི་སྐད་ཐོག་ཡོད་པ་དང་། ལྷག་པར་
བསྟན་འགྱུར་ནང་གི་དབུ་ཚད་ཀྱི་གཞུང་གཙོ་ཆེ་བ་རྣམས་ལེགས་སྦྱར་གྱི་སྐད་ཐོག་
ཡོད་པ་ཡིན། དེ་དག་རྩ་བ་ལེགས་སྦྱར་གྱི་སྐད་ནང་ཡོད་པ་ཡིན། དེང་སྐབས་
ལེགས་སྦྱར་སྐད་ཀྱི་ཐོག་ནས་འགྲེལ་བཤད་ཆ་ཚང་བརྒྱབ་ཐུབ་པ་མེད། དེ་ལྟར་

བསམ་བློ་གཏོང་སྐབས་བོད་ཀྱི་ནང་པ་སངས་རྒྱས་པའི་ཆོས་ཀྱི་ཞག་ཚི་དང་གཟི་

བརྗིད་ཐོན་པ་དེའི་ཐོག་ནས་བོད་ཡིག་ལ་ཆེ་མཐོང་སླེབས་ཀྱི་ཡོད། ནང་ཆོས་ཀྱི་

ཐོག་ནས་བོད་ཡིག་གི་རྣམ་དཔྱོད་འཐོན་ཡོང་གི་ཡོད། དེ་ལ་བརྟེན་ནས་སྔར་གྱི་བོད་
ཀྱི ་ མེ ས ་པོ ་ རྣམས་རྣམ་དཔྱོད་ཧ་ཅང་ཆེ ན ་པོ ་ རེ ད ་འདུག་སྙམ་པའི ་ ཐོ ག ་ནས་མི ་
རིགས་ཀྱི་སྤོབས་པ་སླེབས་ཀྱི་ཡོད། དེར་བརྟེན་ང་ཚོས་ནང་ཆོས་སློབ་སྦྱོང་བྱེད་

དགོས་ཞེས་འབོད་སྐུལ་བྱས་པར། དེ་ནི་ལས་ཀ་མེད་པའི་ལས་ཀ་རེད་བསམས་ན་

ནོར་འཁྲུལ་ཡིན། ང་ཚོ་བོད་མི་རིགས་འདི་འཛམ་གླིང་ཐོག་མི་དུང་ཕྱུར་དྲུག་ཅུ་ལྷག་
ཙམ་ཡོད་པའི་ཁྲོད་འདྲ་འདྲའི་ནང་ནས་མི་འདྲ་བ་ཞིག་ཡོང་བའི་ཐད་བོད་ཀྱི་སངས་

རྒྱས་ཀྱི་ཆོས་འདི་གལ་འགངས་ཆེན་པོ་ཞིག་ཆགས་ཡོད། དེས་ན་མི་རིགས་གཅིག་
གི་ངོས་ནས་བཤད་ནའང་བོད་ཀྱི་སངས་རྒྱས་ཀྱི་ཆོས་འདི་གནད་འགག་ཆེན་པོ་
ཆགས་ཡོད།

ཚད་མ་དང་དབུ་མའི་གཞུང་ལ་སློབ་སྦྱོང་བྱ་རྒྱུར་ང་ནང་པ་མིན་པས་དེ་ལ་

སློབ་སྦྱོང་བྱེད་དགོས་དོན་མི་འདུག་བསམས་ན་དེ་ནི་ནོར་འཁྲུལ་ཡིན། ནང་པའི་

18

༧གོང་ས་༧སྐྱབས་མགོན་ཆེན་པོ་མཆོག

ཆོས་ཀྱི་བྱམས་སྙིང་རྗེ་བྱང་ཆུབ་ཀྱི་སེམས་དང་། ངེས་འབྱུང་བསྒོམ་རྒྱུ་ལྟ་བུ་ནི་ནང་
པ་ཁོ་ནས་བྱ་རྒྱུ་ཞིག་ཡིན། དེ་མིན་ཆོས་ཀྱི་ཡིན་ལུགས་གཏན་ལ་དབབ་རྒྱུ་སྟེ།
གོང་དུ་ཤེས་བྱ་དང་། གཞི་གྲུབ་སོགས་བཤད་པ་རྣམས་ཀྱིས་ཤེས་བྱའི་རྣམ་གྲངས་

རྣམས་གཏན་ལ་ཕབ་ཀྱི་ཡོད། ཡུལ་གཞལ་བྱའི་རྣམ་གཞག་དང་། ཡུལ་ཅན་ཤེས་
པའི་རྣམ་གཞག་རྣམས་བཤད་ཀྱི་ཡོད་པ་དེ་དག་ནི་སྤྱིར་བཏང་གི་ཤེས་བྱའི་ཁོངས་
སུ་གཏོགས་པས་དེ་ལ་སློབ་སྦྱོང་བྱེད་པ་ནི་ནང་ཆོས་སློབ་སྦྱོང་བྱས་པ་ཞིག་མིན།
དེ་དག་ཁྱེད་རང་ཚོས་ཤེས་དགོས་པའི་གནས་ཚུལ་ཞིག་ཡིན།

དེར་བརྟེན་བར་སྐབས་ནས་ཚན་རིག་པ་དང་འབྲེལ་བ་མང་པོ་ཡོང་གི་ཡོད་པ་

ལྟར། ཚན་རིག་པ་དང་མཉམ་འབྲེལ་གྱི་ཚོགས་འདུ་འཚོགས་སྐབས། ཚན་རིག་པ་

མང་པོ་ཞིག་གིས་ནང་པའི་ཚན་རིག་ཅེས་པའི་མིང་ཚིག་འདི་བརྗོད་ཀྱི་འདུག དེ་ལ་
ངོས་ནས་དེ་ལྟར་བརྗོད་རྒྱུ་མི་འདུག་ཅེས་བཤད་ཡོད། ད་ལྟ་ང་ཚོའི་བར་གྱི་འབྲེལ་

བ་ནི་ནང་ཆོས་ཀྱི་སྐྱེ་བ་སྔ་ཕྱི་དང་། སྐུ་བཞིའི་བདག་ཉིད་སངས་རྒྱས་ཀྱི་གོ་འཕང་
སོགས་ཀྱི་སྐོར་ལ་ཚན་རིག་པ་དང་གོ་བསྡུར་གཏན་ནས་བྱེད་ཀྱི་མེད། ང་ཚོའི་བར་

གྱི་གོ་བསྡུར་ནི་སེམས་ཀྱི་འགྲོ་སྟངས་སྐོར་སྐད་ཆ་ཤོད་ཀྱི་ཡོད། དེ་ཞིབ་ཚགས་
པོའི་ཐོག་ཏུ་བཤད་ན། ནང་པ་སངས་རྒྱས་པའི་ཆོས་ནས་གསུངས་པའི་ཚན་རིག་

སྟེ། ཤེས་བྱ་གཞི་ཡི་རྣམ་གཞག་གམ། ཚན་རིག་ཅེས་བརྗོད་ན་འགྲིགས་པ་ཡིན། དེ་
ནི་སྡེ་ཚན་གཅིག་ཡིན།

སྡེ་ཚན་གཉིས་པ་ནི། སངས་རྒྱས་པའི་ཆོས་ནས་གསུངས་པའི་ལྟ་གྲུབ་དེ་སྡེ་

ཚན་གཅིག་ཡིན། སྡེ་ཚན་གསུམ་པ་ནི་ནང་པ་སངས་རྒྱས་པའི་ཆོས་སྟེ། ཤེས་རྒྱུད་

19

བོད་ཀྱི་ནང་ཆོས་ངོ་སྤྲོད་སྙིང་བཅུད།

འདུལ་བའི་ཐབས་ཤེས་ཀྱི་ལམ་ནི་ནང་པ་སངས་རྒྱས་པའི་ཆོས་དེ་ཡིན། དེ་ལྟར་སྡེ་

ཚན་གསུམ་དུ་དབྱེ་བ་ཕྱེ་སྐབས་སངས་རྒྱས་ཀྱི་ཆོས་ནས་གསུངས་པའི་ཤེས་བྱའི་

རྣམ་གཞག་གམ། ཚན་རིག་ཅེས་བརྗོད་པའི་སྡེ་ཚན་འདི་ཉིད་ང་ཚོས་ཚན་རིག་པ་
རྣམས་དང་གོ་བསྡུར་བྱེད་ཀྱི་ཡོད་ལ། ཚན་རིག་པ་དང་འབྲེལ་བ་ཡང་འདིའི་ཐོག་
ནས་ཡོང་གི་ཡོད། ལྟ་གྲུབ་ཀྱི་ནང་ནས་གང་འཚམས་ཤིག་འབྲེལ་བ་ཡོང་གི་ཡོད།

སངས་རྒྱས་པའི་ཆོས་དང་འབྲེལ་བ་གང་ཡང་མེད། དེ་ལྟར་སྡེ་ཚན་གསུམ་དུ་དབྱེ་
རྒྱུ་ངས་གནད་འགག་ཆེན་པོ་མཐོང་གི་འདུག

སློབ་ཁྲིད་ཀྱི་ཁ་ཕྱོགས་གསར་གཏོད།

དེ་རིང་འདིར་བརྗོད་འདོད་པ་ཞིག་ལ། ཆོས་དགེ་དགེ་བཤེས་ཁ་ཤས་འདིར་

ཡོད། ཉེ་ལམ་ཐུབ་བསྟན་སྦྱིན་པ་དང་རྡོ་རྗེ་དགྲ་འདུལ་གཉིས་དང་སྐད་ཆ་བྱུང་བར།
རིགས་ལམ་སློབ་སྦྱོང་སྤྲོད་སྟངས་དེ་དེང་སྐབས་ཀྱི་ཚན་རིག་དང་། དངོས་ཁམས་

རིག་པ། རྫས་འགྱུར་རིག་པ་སོགས་ཀྱི་སློབ་ཚན་གྱི་ས་བཅད་ཡོད་པ་དེང་སང་སློབ་
གྲྭ་ཁག་གི་ནང་བསླབ་རྒྱུའི་སྡེ་ཚན་དེ་རང་ཡིན་པ་ལ། སྡེ་ཚན་དེ་ཉིད་མུ་གསུམ་མུ་

བཞི་བསྒྲིགས་པ་དང་། ཁྱབ་དང་མ་ཁྱབ། འགལ་དང་མི་འགལ་བརྩི་བ་སོགས་

བརྗོད་གཞི་དེང་དུས་ཤེས་ཡོན་གྱི་སློབ་ཚན་ཡིན་པ་ལ༑ སློབ་ཁྲིད་བྱེད་སྟངས་
རིགས་ལམ་དང་སྦྱར་ནས་འཁྲིད་རྒྱུ་ཞིག་བཟོ་གལ་ཆེ་ཚུལ་ངས་ངོ་ཤེས་པ་ཁ་ཤས་

ལ་འབོད་སྐུལ་བྱས་པ་ཡིན། དེ་ལ་ང་ཚོས་དམིགས་བསལ་གྱི་དོ་སྣང་བྱེད་དགོས།

དེ་ཡང་བར་སྐབས་རྒྱ་གར་ནང་ནང་ཆོས་ལ་དོ་སྣང་གསར་པ་ཞིག་སླེབས་འདུག ཁ་
སྔོན་རྡོ་རྗེ་གདན་གྱི་བཀའ་ཆོས་ཚར་ནས་ཨོ་རི་སའི་བོད་མིའི་གཞིས་ཆགས་སུ་

20

༧གོང་ས་༧སྐྱབས་མགོན་ཆེན་པོ་མཆོག

བསྐྱོད་སྐབས་དང་། གྲོང་ཁྱེར་བྷུབ་ནེ་ཤར་ཁྱུག་ཙམ་བསྡད་པ་ཡིན། དེར་ཨོ་རི་སའི་

ས་གནས་གཞུང་གི་སྡེ་ཚན་གཅིག་གིས་དམིགས་བསལ་དོ་སྣང་བྱས་པ་ལྟར་བར་

སྐབས་ཨོ་རི་སའི་ས་ཁུལ་ནང་སྔར་གྱི་ནང་པའི་གནའ་ཤུལ་ཞིག་རྙེད་སོན་བྱུང་བར་
བརྟེན་ཁོང་ཚོས་ནང་ཆོས་ལ་དོ་སྣང་ཤུགས་ཆེན་པོ་ཞིག་བྱེད་ཀྱི་འདུག

དེ་རྗེས་གུཇ་རཱཏར་སླེབས་ཤིང་། དེར་ཡང་གུཇ་རཱཏ་མངའ་སྡེའི་གཞུང་གི་ཐོག་

ནས་དམིགས་བསལ་དོ་སྣང་བྱས་པ་ལྟར་དེ་ཁུལ་ནས་སྔར་གྱི་ནང་པའི་སྐུ་བརྙན་

དང་། ལྷག་པར་ས་ཆ་ཞིག་ནས་ནང་པའི་དགོན་པ་ཆེན་པོ་ཞིག་གི་རྗེས་ཤུལ་དང་།

སངས་རྒྱས་ཀྱི་རིང་བསྲེལ་བཅས་རྙེད་སོན་བྱུང་འདུག དེར་བརྟེན་དེ་ཁུལ་དུ་ནང་
ཆོས་ཐོག་དོ་སྣང་གསར་པ་ཞིག་སླེབས་འདུག

དེ་བཞིན་བི་ཧར་མངའ་སྡེའི་གཞུང་ནས་དམིགས་བསལ་དོ་སྣང་ཤུགས་ཆེན་

པོའི་ཐོག་ནས་ཉེ་བའི་ཆར་ངོས་རང་པཊ་ན་གྲོང་ཁྱེར་དུ་ས་ག་ཟླ་བའི་དུས་ཆེན་དང་
བསྟུན་འགྲོ་དུས་དེ་གར་ནང་པའི་གཙུག་ལག་ཁང་གཅིག་བཞེངས་པ་དེའི་མཐའ་

སྐོར་དུ་སྒོམ་གྲྭ་དང་། བཤད་གྲྭ་སོགས་གང་འཚམས་གསར་རྒྱག་ཟིན་འདུག དེ་

ལྟར་ས་གནས་མང་པོ་ཞིག་གིས་དོ་སྣང་ཆེན་པོ་བྱེད་ཀྱི་འདུག དེས་ན་ཁ་སྔོན་ངོས་
ནས་བཀའ་བློན་ཁྲི་པར་ཞུ་རྒྱུ་བྱུང་། ས་ཁུལ་དེ་དག་ཏུ་ངོས་རང་སླེབས་སྐབས་
འབོད་སྐུལ་བྱས་པ་ཡིན། ནང་པའི་ཆོས་ལ་ཁྱེད་རང་ཚོས་དོ་སྣང་བྱས་པ་དེ་ཧ་ཅང་

ཡག་པོ་རེད། འོན་ཀྱང་ནང་པའི་ཆོས་འདི་སྡེ་ཚན་གསུམ་དུ་ཕྱེ་དགོས། ནང་ཆོས་

ནས་བཤད་པའི་ཚན་རིག་དང་། ནང་པའི་ཚན་རིག་ཅེས་པ་དེ་གཉིས་ལ་ཁྱད་པར་
གང་ཞིག་འདུག་གམ། ནང་པའི་ཚན་རིག་ཅེས་བརྗོད་ན་ནང་པ་ཡིན་པ་ལྟ་བུ་ཆགས་

21

བོད་ཀྱི་ནང་ཆོས་ངོ་སྤྲོད་སྙིང་བཅུད།

གྲབས་བྱེད་ཀྱི་ཡོད།

དེས་ན་ཁ་གསལ་དུ་བཏང་སྟེ་ནང་ཆོས་ནས་བཤད་པའི་ཚན་རིག་ཅེས་བརྗོད་

ན་ལེགས་པ་མེད་དམ་སྙམ། དེ་བཞིན་ནང་ཆོས་ནས་བཤད་པའི་ལྟ་གྲུབ་དང་། ནང་
པའི་ཆོས་ཞེས་བརྗོད་ན་ལེགས་པ་མེད་དམ་སྙམ། ཞེས་ངོས་ནས་ཚང་མར་བརྗོད་
ཡོད། དབྱིན་སྐད་ཐོག་ནང་པའི་ཚན་རིག་དང་། ནང་པའི་ལྟ་གྲུབ། ནང་པའི་ཆོས་

བཅས་སྡེ་ཚན་གསུམ་དུ་ཕྱེ་བ་ལས། ས་ཁུལ་དེ་དག་ཏུ་ནང་ཆོས་ནས་གསུངས་པའི་

ཚན་རིག་དང་། Buddhist Religion ༼ནང་པའི་ཆོས།༽ ཞེས་བརྗོད་ན་དེ་
ནི་ནང་པ་ཁོ་ན་དང་འབྲེལ་བ་ཡོད་པ་ཡིན། ནང་ཆོས་ནས་གསུངས་པའི་ཚན་རིག་

དང་ལྟ་གྲུབ་ཅེས་བརྗོད་ན། དེ་ནི་སྤྱི་ཡོངས་ཀྱི་ཤེས་བྱ་ཞིག་ཡིན་པ་ལས། ནང་ཆོས་
བྱེད་པ་དང་འབྲེལ་བ་གང་ཡང་མེད། དེས་ན་ནང་ཆོས་ནས་གསུངས་པའི་ཚན་རིག་
དང་ལྟ་གྲུབ་ལ་དོ་སྣང་ཡོད་མཁན་ཚོར་ལྟེ་གནས་བཤད་གྲྭའམ་སློབ་གཉེར་ཁང་

འཛུགས་དགོས་ཤིང་། སློབ་སྦྱོང་དེ་ཡང་ནང་ཆོས་ནས་གསུངས་པའི་ཚན་རིག་དང་
ལྟ་གྲུབ་གཉིས་བསླབ་རྒྱུ་དེ་ནི་ནང་ཆོས་སློབ་སྦྱོང་སྤྲད་པ་ཞིག་མིན།

ཡང་སློབ་གཉེར་བ་ནང་པ་ཆོས་ལ་དོ་སྣང་བྱེད་མཁན་ཞིག་ཡིན་ན། ནང་ཆོས་

སློབ་སྦྱོང་བྱས་ན་འགྲིགས། དེ་ནི་ནང་ཆོས་ནས་གསུངས་པའི་ཚན་རིག་དང་། ལྟ་
གྲུབ་གཉིས་ཤེས་པའི་ཐོག་ནང་ཆོས་ཀྱང་སློབ་སྦྱོང་བྱས་ཏེ་གསུམ་ག་ཤེས་མཁན་

ཞིག་ཆགས་ཡོད། འོན་ཀྱང་ནང་ཆོས་ནས་གསུངས་པའི་ཚན་རིག་དང་། ལྟ་གྲུབ་
གཉི ས ་སློ བ ་སྦྱོ ང ་བྱེད་པ་དེ ་ ནང་ཆོ ས ་སློ བ ་སྦྱོ ང ་བྱེད་པ་ཞི ག ་མི ན ་པ་གསལ་པོ ་

དགོས། སྐབས་དེར་ངས་བཀའ་བློན་ཁྲི་པར་ས་ཆ་དེ་དག་ནས་ནང་ཆོས་ལ་དོ་སྣང་

22

༧གོང་ས་༧སྐྱབས་མགོན་ཆེན་པོ་མཆོག

ཆེན་པོ་ཞིག་བྱེད་ཀྱི་འདུག་པས་ང་ཚོའི་ངོས་ནས་དགེ་རྒན་གྲ་སྒྲིག་བྱེད་དགོས་ཀྱི་
འདུག་ཅེས་བརྗོད་པ་ཡིན། དགེ་རྒན་དེ་ཡང་གཞུང་ཆེན་སློབ་མཁན་གྱི་དགེ་རྒན་ང་

ཚོར་གཏོང་ཆོག་ཡོད་ཀྱང་། ཕྱོགས་གཅིག་ནས་སྐད་ཡིག་ཤེས་མིན་གནས་ཚུལ་

ཡོད་པ་དང་། གཉིས་ནས་ངོས་ཀྱིས་ནང་ཆོས་ནས་གསུངས་པའི་ཚན་རིག་དང་། ལྟ་

གྲུབ། ནང་ཆོས་ཀྱི་ཉམས་ལེན་བཅས་སྡེ་ཚན་གསུམ་དུ་དབྱེ་བ་དེའི་ཐད་ཟབ་སྦྱོང་
ཞིག་སྤྲོད་རྒྱུ་སྐད་ཆ་བྱུང་བ་དེ་སྐོར་དེ་རིང་འདིར་བརྗོད་འདོད་བྱུང་།

གང་འདྲ་བྱས་ན་ལེགས་པ་འདུག སྒྲིག་འཛུགས་ཤིག་གིས་ཁུར་བླངས་ནས་

བྱེད་པའམ། ཡང་ན་གང་ཞིག་བྱས་ན་ལེགས་པ་འདུག ངོས་ཀྱིས་བསམ་བློ་བཏང་བ་
ནི། ནང་ཆོས་ནས་གསུངས་པའི་ཚན་རིག་ཅེས་བརྗོད་སྐབས། གོང་དུ་ཁྱེད་རང་
ཚོས་རྟགས་གསལ་གཏོང་བའི་རིགས་ལམ་གྱི་ཐོག་ནས་ཐོག་མར་ཡོད་དམ་མེད་ཀྱི་
ས་མཚམས་ཕྱེ་སྐབས། ཚད་མས་དམིགས་པ་ཡོད་པའི་མཚན་ཉིད་ཅེས་ཚད་མས་
དམིགས་པ་དེ་ཡོད་པ་དང་། ཡོད་པ་ཞིག་ཡིན་ན་ཚད་མས་གྲུབ་དགོས་ཞེས་བཤད་

ཀྱི་ཡོད། ཚད་མ་འཇོག་ཚུལ་ལ་ལུགས་མི་འདྲ་བ་ཡོད། སྤྱིར་བཏང་ཚད་གྲུབ་ཡིན་
དགོས་ཞེས་པ་ནི་ཚན་རིག་པ་དག་གིས་ཀྱང་དེ་རང་གི་ཐོག་ཏུ་འགྲོ་གི་ཡོད། དེ་ནི་ང་
ཚོས་སུ་ལའང་བརྗོད་ཐུབ་པ་ཞིག་ཡིན། དེ་ནས་རིམ་བཞིན་ཤེས་བྱ་དང་གཞི་གྲུབ་

ཅེས་བརྗོད་པའི་བསྡུས་གྲྭའི་རྣམ་གཞག་རྣམས་ཚན་རིག་གི་ནང་དུ་འགྲོ་བ་དང་།

མངོན་པའི་གཞུང་ནས་སྡུག་བདེན་གྱི་རྣམ་གཞག་གསུངས་སྐབས་ཕྱི་ཡི་འཇིག་རྟེན་
དང་ནང་གི་འཇིག་རྟེན་གཉིས་སུ་གསུངས་ཤིང་། ཕྱི་ཡི་འཇིག་རྟེན་ནི་སྣོད་ཀྱི་བཀོད་
པ་བཤད་ཀྱི་ཡོད།

23

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེས་ན་མངོན་པ་གོང་འོག་གཉིས་ནས་འཇིག་རྟེན་གྱི་ཁམས་ཆགས་ཚུལ་ཏེ་

རྡུལ་ཕྲ་རབ་ནས་འཛམ་གླིང་ཆགས་སྟངས་དེ་ཚོའི་གྲས་རྣམས་མངོན་པའི་གཞུང་
ནས་ལེན་རྒྱུ་ཡོད། དེ་དག་ནི་ནང་ཆོས་ནས་བཤད་པའི་ཚན་རིག་གི་ཐོག་ཏུ་འགྲོ་གི་

ཡོད། རྒྱུད་བླ་མ་དང་། སྔགས་ཀྱི་གཞུང་ནས་གསུངས་པའི་འབྱུང་བ་ལྔ་ལ་བརྟེན་
ནས་ཡོང་བའི་རིགས་རྣམས་ Buddhist Science ༼ནང་ཆོས་ནས་བཤད་

པའི་ཚན་རིག༽ ཡིན་ལ། མངོན་པ་གོང་འོག་གཉིས་ཀའི་ནང་དུ་ཕུང་པོ་ལྔ་དང་།

ཁམས་བཅོ་བརྒྱད། སྐྱེ་མཆེད་བཅུ་གཉིས་སོགས་སུ་དབྱེ་བ་རྣམས་ནི་ནང་ཆོས་
ནས་གསུངས་པའི་ཚན་རིག་གི་ནང་དུ་ཏག་ཏག་འགྲོ་བ་ཡིན། དེ་ནས་གཙོ་བོ་ Sci-

ence of Mind ༼སེམས་ཀྱི་ཚན་རིག༽ ནི་ནང་པའི་ཐུན་མོང་མ་ཡིན་པ་
ཆགས་ཡོང་གི་ཡོད། སྤྱིར་རྒྱ་གར་གྱི་ཐུན་མོང་མ་ཡིན་པ་ཞིག་ཡིན་པ་དང་། ཡང་
སྒོས་ནང་པའི་ཐུན་མོང་མ་ཡིན་པ་ཞིག་ཡིན།

འདིར་སླེབས་སྐབས་མངོན་པ་གོང་འོག་ནས་སེམས་ཀྱི་རྣམ་གཞག་གསུངས་

པ་རྣམས་སྡེ་ཚན་གཅིག་ཏུ་ཕྱེ་ཞིང་། སེམས་ཀྱི་རྣམ་གཞག་གསུངས་པའི་སྡེ་ཚན་

དེ འི ་ ནང་དུ་སྔགས་ཀྱི ་ གཞུང་ནས་སེ མ ས་ཕྲ་རགས་ཀྱི ་ རྣམ་གཞག་དབྱེ་ནས་
གསུངས་པ་རྣམས་ཚུར་སྣོན་མ་སྦྱར་བ་དང་། གཅིག་བྱས་ན་རླུང་གི་འཕོ་སྟངས་དེ་
རིགས་ཀྱང་ཕལ་ཆེར་ཤེས་བྱ་གཞི་ཡི་རྣམ་གཞག་གི་ནང་དུ་བརྗོད་ཐུབ་པ་ཡིན།

རྡོར་བཟླས་བཤད་པའི་སྐབས་སུ་རླུང་གི་རྣམ་གཞག་རྣམས་འཐོན་ཡོང་གི་ཡོད། དེ་
རྣམས་ནང་པའི་གཞུང་ནས་བཤད་པ་རྣམས་ནི་ནང་ཆོས་ནས་བཤད་པའི་ཚན་རིག་
གི་སྡེ་ཚན་དེའི་ནང་དུ་འགྲོ་བ་ཡིན།

24

༧གོང་ས་༧སྐྱབས་མགོན་ཆེན་པོ་མཆོག

མངོན་པ་འོག་མ་ནས་གསུངས་པའི་འཇིག་རྟེན་ཁམས་ལེའི་ནང་ནས་ཕྲན་བུ་

རེ་ལེན་རྒྱུ་ཡོད་པ་ལས། དེ་མིན་ཁམས་ལེ་ཆ་ཚང་ལེན་དགོས་དོན་མེད། འཛམ་
གླིང་འདི་ནི་ཤིང་རྟའི་ཡུལ། །གཅིག་ལ་དཔག་ཚད་ཕྱེད་དང་བཞི། །ཞེས་སོགས་ཀྱི་
དབྱེ་བ་ཕྱེ་དགོས་དོན་མེད། དེ་ནི་བྱབ་སྐྱེལ་མཁན་ལྟ་བུ་ལས་སྙིང་པོ་དེ་ཙམ་མེད།

ནང་ཆོས་ཀྱི་ཚན་རིག་དང་ལྟ་གྲུབ་ཀྱི་སློབ་དེབ།

གོང་གསལ་ཐོག་དམིགས་བསལ་གྱི་སྒྲིག་འཛུགས་བཟོས་ནས་དོ་སྣང་བྱེད་པ་

ལ་ཐོག་མར་གྲྭ་ཚང་གི་མཁན་རིན་པོ་ཆེས་དོ་སྣང་བྱེད་དགོས་ཤིང་། གོ་སྒྲིག་བྱེད་
སྟངས་གང་འདྲ་བྱས་ན་ལེགས་པ་ཡོད་དང་། དྲག་བསྒྲུག་རྒྱག་རྒྱུ་སོགས་ལས་ཀ་ཛ་

དྲག་གི་ཐོག་སླེབས་པར་མ་ཟད། སློབ་དེབ་ཀྱང་བཟོ་དགོས་པ་ཡིན། ནང་ཆོས་ནས་

གསུངས་པའི་ཚན་རིག་ཅེས་པའི་སློབ་ཚན་དེའི་ནང་ཤེས་བྱ་གཞི་ཡི་རྣམ་གཞག་

རྐྱང་པ་ལས་ལྟ་གྲུབ་སྐོར་མ་འདྲེས་པ་ཞིག་དགོས་པ་ཡིན། བསྡུས་གྲྭའི་ནང་གི་སྤྱི་
དང་བྱེ་བྲག་དང་། དགག་པ་དང་སྒྲུབ་པ་ལྟ་བུ་ནི་ལྟ་གྲུབ་ཀྱི་ནང་དུ་སླེབས་ཀྱི་མེད་
དམ། དེ་ལ་ཁྱེད་རང་ཚོས་བསམ་བློ་གཏོང་དགོས།

ལྟ་གྲུབ་ནང་སྤྱི་ཞེས་པ་ཡོད་པར་འདོད་མཁན་དང་། མེད་པར་འདོད་མཁན་ལྟ་

བུ་བཞེད་སྲོལ་མི་འདྲུ་བ་ཡོད། མུ་སྟེགས་པའི་གཞུང་དུ་སྤྱི་དོན་གཞན་ཞེས་བཤད་
པ་རྣམས་ལྟ་གྲུབ་ཀྱི་ཐོག་ཏུ་འགྲོ་གི་འདུག ཇི་ལྟར་ལེགས་པ་འདུག་གམ། ནང་ཆོས་

ནས་གསུངས་པའི་ཚན་རིག་ཅེས་བརྗོད་སྐབས། ཕྱི་ཡི་ཚན་རིག་དངོས་ཁམས་

རིག་པ་ལྟ་བུ་དང་། སེམས་ཁམས་རིག་པ་ལྟ་བུ་ཧ་ཅང་གསལ་པོར་ཕྱེ་རྒྱུ་ཡོད་པ་
ལྟར་སློབ་ཚན་གྱི་གཞུང་ལྟ་བུ་ཞིག་བང་བསྒྲིག་དགོས།

25

བོད་ཀྱི་ནང་ཆོས་ངོ་སྤྲོད་སྙིང་བཅུད།

ནང་ཆོས་ནས་གསུངས་པའི་ལྟ་གྲུབ་ཅེས་པའི་ནང་དགག་པ་དང་སྒྲུབ་པ་དང་།

སྤྱི་དང་བྱེ་བྲག་སོགས་ནི་དེའི་ནང་སླེབས་མི་ཡོང་ངམ་སྙམ། མུ་སྟེགས་པའི་འདོད་
ཚུལ་མི་འདྲ་བ་ཡོད་པ་དེ་དག་ཀྱང་བཀོད་ཆོག་པ་ཡིན། ནང་པས་སྒྲ་རྟོག་སེལ་བས་

འཇུག་པར་གསུངས་པ་རྣམས་ལྟ་གྲུབ་ཀྱི་ནང་སླེབས་ཀྱི་ཡོད། དེ་དག་ནི་དམིགས་

བསལ་ཆོས་མིན་པས་ཧ་ཅང་གནད་འགག་ཆེན་པོ་ཡོད། ལྟ་གྲུབ་མི་འདྲ་བ་བཤད་
ཀྱི་ཡོད། ནང་ཆོས་ཀྱི་ལྟ་གྲུབ་སྤྱིར་བཤད་སྐབས། བརྟེན་ནས་འབྱུང་བའི་རྟེན་འབྱུང་
ངམ་རྒྱུ་འབྲས་ཀྱི་རྟེན་འབྱུང་དང་། བརྟེན་ནས་བཏགས་པའི་རྟེན་འབྱུང་ཞེས་རྟེན་

འབྲེལ་ལྟོས་གྲུབ་ཀྱི་རྟེན་འབྲེལ་གཉིས་ནི་ནང་ཆོས་ཀྱི་ལྟ་གྲུབ་གཙོ་བོ་ཡིན། བརྟེན་

ནས་འབྱུང་བའི་རྒྱུ་འབྲས་ཀྱི་རྟེན་འབྱུང་ཞེས་བརྗོད་སྐབས། བློ་ཡིས་ཡུལ་ལ་འཇུག་

ཚུལ་གྱི་རིགས་རྣམས་ཀྱང་ཕལ་ཆེར་དེའི་ནང་སླེབས་ཡོང་བ་ཡིན། བཀོད་པ་པོ་
གཅིག་སྟེ་རྟག་པ་རང་བྱུང་གི་སྐྱེས་བུས་བྱས་པ་རེད་ཅེས་པ་དེ་ལྟར་མིན་པར་རྒྱུ་

རྐྱེན་དུ་མ་ཞིག་གི་དབང་ལས་བྱུང་བ་རེད་ཅེས་བརྗོད་སྐབས། རྒྱུ་རྐྱེན་གྱི་རྣམ་
གཞག་དེའི་ཐོག་ཏུ་སླེབས་ཡོང་གི་ཡོད། གཞལ་བྱའི་གནས་གསུམ་སྟེ་གཞལ་བྱ་
མངོན་གྱུར་དང་། གཞལ་བྱ་ལྐོག་གྱུར། གཞལ་བྱ་ཤིན་ཏུ་ལྐོག་གྱུར་བཅས་ནི་ནང་

ཆོས་ཀྱི་ཚན་རིག་དང་ནང་ཆོས་ཀྱི་ལྟ་གྲུབ་གང་གི་ནང་དུ་འཇོག་དགོས་མིན་ཤེས་
ཀྱི་མི་འདུག

མདོར་ན་འདི་ལྟར་སྡེ་ཚན་གཉིས་སུ་དབྱེ་བ་དང་། ནང་ཆོས་ཉམས་ལེན་གྱི་

སྐོར་སློབ་ཚན་བསྒྲིག་དགོས་དོན་མེད་པ་ང་ཚོར་སྔར་ནས་ཡོད་པ་ཡིན། ནང་ཆོས་
ནས་བཤད་པའི་ཚན་རིག་ནང་མངོན་པ་གོང་འོག་གི་གཞུང་ནས་གསུངས་པ་རྣམས་

26

༧གོང་ས་༧སྐྱབས་མགོན་ཆེན་པོ་མཆོག

དང་། སེམས་ཀྱི་ཚན་རིག་སྐབས་སྔགས་ཀྱི་གཞུང་ནས་གསུངས་པ་རྣམས་གཅིག་
ཏུ་ཕྱེ་དགོས། ནང་པའི་ལྟ་གྲུབ་ཅེས་པའི་ནང་རྩ་བ་བརྟེན་ནས་འབྱུང་བའི་རྟེན་འབྱུང་
ངམ་བརྟེན་ནས་བཏགས་པའི་རྟེན་འབྱུང་ཞེས་པ་དེ་གཞི་ལ་བཞག་པའི་ཐོག་ནས་བློ་

ཡི་འགྲོ་སྟངས་དང་། སྤྱི་དང་བྱེ་བྲག་གི་ཁྱད་པར། མུ་སྟེགས་པའི་འདོད་ཚུལ་མི་འདྲ་

ཡོད་པ་དང་། ནང་པའི་གཞུང་ནས་ཀྱང་འདོད་ཚུལ་མི་འདྲ་བ་ཡོད་པ་དང་། གོང་དུ་
ཁྱེད་རང་ཚོས་དངོས་པོ། རང་མཚན། དོན་དམ་བདེན་པ་གསུམ་དོན་གཅིག་དང་།

རྟག་པ་དང་། སྤྱི་མཚན། ཀུན་རྫོབ་བདེན་པ་གསུམ་དོན་གཅིག་ཡིན་ཞེས་བརྗོད་པ་
དེ་ག་རང་རེད་སྙམ་ནས་བསྡད་ན༑ རྗེས་ལ་དབུ་མའི་ནང་གི་བདེན་གཉིས་བཤད་

དུས་དེ་སྔོན་ང་ཚོར་བསླབས་པ་དེ་རེད་མི་འདུག་བསམ་ནས་བསམ་བློ་འཁྲུག་རྒྱུའི་
ཉེན་ཁ་ཡོད། བདེན་གཉིས་ཞེས་པའི་མིང་འདི་ཕྱི་རོལ་པས་འདོད་པ་མ་ཟད། ནང་

པའི་གྲུབ་མཐའ་བཞི་ཀས་ཀྱང་བཤད་ཀྱི་ཡོད། འོན་ཀྱང་བདེན་གཉིས་འཇོག་སྟངས་

མི་འདྲ་བ་ཡོང་གི་ཡོད། དེ་རིགས་ནི་ནང་པའི་གཞུང་ནས་གསུངས་པའི་ལྟ་གྲུབ་ཀྱི་
ནང་དུ་སླེབས་ཀྱི་ཡོད། མགོན་པོ་ཀླུ་སྒྲུབ་ཀྱིས་མཛད་པའི་བྱང་ཆུབ་སེམས་འགྲེལ་
ནི་གྲུབ་མཐའ་ལྟ་བུ་ཞིག་ཡོད།

དངོས་པོ་ཐམས་ཅད་དང་བྲལ་བ། །

ཞེས་པ་ནས་མུ་སྟེགས་པའི་འདོད་པ་བཀོད་དེ་འགྲེལ་བཤད་བསྐྱོན་སྐབས་

གྲུབ་མཐའི་ནང་དུ་སླེབས་ཀྱི་ཡོད།

ལྷག་པར་སློབ་དཔོན་ལེགས་ལྡན་འབྱེད་ཀྱི་རྟོག་གེ་འབར་བ་ནི་གྲུབ་མཐའ་རང་

རེད་འདུག གཞུང་དེ་དག་གཞི་ལ་བཞག་ནས་མཁན་ཆེན་ཞི་བ་འཚོས་ཚད་ཆེན་གྱི་

27

བོད་ཀྱི་ནང་ཆོས་ངོ་སྤྲོད་སྙིང་བཅུད།

ནང་དུའང་མུ་སྟེགས་པའི་གྲུབ་མཐའ་གསུང་གི་ཡོད། དེས་ན་ང་ཚོ་བོད་ཀྱི་གྲུབ་
མཐའི་ཁུངས་གཏུགས་ས་ནི་རྒྱ་གར་གྱི་མཁས་པས་མཛད་པའི་གྲུབ་མཐའི་གཞུང་
རྣམས་རེད་འདུག དེ་མིན་བོད་རང་ཉིད་ལ་གྲུབ་མཐའི་གཞུང་མང་པོ་ཞིག་ཡོད་པ་དེ་
དག་ལྟ་གྲུབ་ཀྱི་ནང་དུ་སླེབས་རྒྱུར་བརྟེན་ནང་དོན་རྒྱས་པོ་ཆགས་རྒྱུ་རེད། དེ་ལྟར་

སྡེ་ཚན་དབྱེ་བའི་སློབ་དེབ་བོད་ཡིག་ཐོག་ཕྱོགས་བསྒྲིགས་ཟིན་པ་དང་། རང་རེའི་

ནང་ཁུལ་གྱི་མཁས་པ་གང་འཚམས་ཤིག་ལ་དཔྱད་ཞིབ་ཏུ་ཕུལ་ཏེ་དེ་ནས་གཏན་
འབེབས་བྱུང་བ་དང་། དབྱིན་ཡིག་དང་། རྒྱ་ཡིག ཉི་ཧོང་སོགས་ཀྱི་སྐད་ཡིག་ཏུ་
བསྒྱུར་ན་ཏན་ཏན་ཕན་ཐོགས་ཡོང་རྒྱུ་རེད།

རིགས་ལམ་གྱི་འགྲོ་སྟངས་དེ་གཅིག་བྱས་ན་ལྟ་གྲུབ་ཀྱི་ནང་དུ་སླེབས་རྒྱུ་དང་།

ལྟ་གྲུབ་ཀྱི་ནང་དུ་བསླེབས་ན། ཡུལ་ཅན་ཚད་མས་གཏན་ལ་ཕབ་དགོས་པ་དང་།

ཐོག་མར་བློ་ཡིས་གཞལ་བྱ་འཇལ་ཚུལ་དང་། དེ་བཞིན་སྒྲ་རྟོག་སེལ་བས་འཇུག་པ་

དང་། མངོན་སུམ་སྒྲུབ་པས་འཇུག་པ་ཞེས་སོགས་ཀྱི་དབྱེ་བ་དེ་རྣམས་ཀྱང་སླེབས་
ཡོང་བ་ཡིན། དེ་བཞིན་ནང་པའི་ལྟ་གྲུབ་ཀྱི་ནང་གཏན་ཚིགས་ཀྱི་རྣམ་གཞག་དེ་དག་

སླེབས་ཡོང་བ་ཡིན། ལྟ་གྲུབ་ཀྱི་ནང་མུ་སྟེགས་པའི་གཞུང་གི་ཚད་མ་ལ་གྲངས་
གཅིག་ཏུ་འདོད་པ་དང་། གཉིས་སུ་འདོད་པ་དང་། དྲུག་ཏུ་འདོད་པ། བཅུ་གཅིག་ཏུ་

འདོད་པ་སོགས་ཀྱི་འདོད་ལུགས་མི་མཐུན་པ་རྣམས་ཀྱང་འདིར་སླེབས་ཡོང་བ་
ཡིན། དེ་ལྟར་གཏན་ཚིགས་ཀྱི་འགྲོ་སྟངས་རྣམས་འདིའི་ནང་དུ་སླེབས་ཐུབ་པ་བྱུང་
ན་དང་། དེ་མིན་རིགས་ལམ་གྱི་གཏན་ཚིགས་ཀྱི་འགྲོ་སྟངས་རྣམས་ཟུར་དུ་བཟོས་

ནའང་འགྲིགས། གང་ལྟར་ང་ཚོའི་དམིགས་ཡུལ་ནི་ནང་པ་ལ་ཕན་པ་ལྟ་ཅི་སྨོས། ནང་

28

༧གོང་ས་༧སྐྱབས་མགོན་ཆེན་པོ་མཆོག

པ་མིན་པ་དག་གིས་ཀྱང་ཐུན་མོང་གི་སློབ་ཚན་གཅིག་ལ་ངོས་འཛིན་བྱེད་ཐུབ་པ་མ་
ཟད། ཐུན་མོང་ལ་ཕན་ཐོགས་ཡོད་པ་ཞིག་དང་། ཆེ་ས་ནས་བཤད་ན་འཛམ་གླིང་སྤྱི་

ལ་ཕན་ཐོ ག ས་དང་ཞབས་འདེ ག ས་འདི འི ་ ཐོ ག ་ནས་བསྒྲུབ་ཐུབ་པའི ་ བསམ་བློ་

གཏོང་དགོས། དེ་ལྟར་དེ་རིང་ཁྱེད་རང་སློབ་ཕྲུག་ཚོར་འདི་སྐོར་འགྲེལ་བཤད་ཅིག་
བརྒྱབ་ན་ཁྱེད་རང་ཚོའི་བསམ་བློའི་སློབ་གསོ་ཡར་རྒྱས་གཏོང་བའི་ཐབས་ལམ་
གསར་པ་འདུག་ཨང་སྙམ་པ་ཡོང་རྒྱུ་རེད་དྲན་བྱུང་། ང་ཚོ་བོད་པའི་རིག་གཞུང་འདི་

ཇི་ཙམ་ཕྱུག་པོ་ཡོད་པ་དང་། དེའི་ནུས་པས་འཛམ་གླིང་སྤྱི་ལ་ཕན་ཐོགས་ཞབས་
འདེགས་བསྒྲུབ་ཐུབ་པ་ཞིག་ཡོད་པ་ཁྱེད་རང་ཚོའི་བློ་ངོར་འཆར་སོང་ངམ། དེ་ལ་

གནད་འགག་འདུག་གམ་མི་འདུག ཁྱེད་རང་ཚོ་ད་ལྟ་ལམ་སང་དེ་ལྟར་བྱེད་དགོས་
ཞེས་བརྗོད་ཀྱི་མེད། འགྲོ་སྟངས་འདི་འདྲ་འདུག་སྙམ་པ་ཁྱེད་རང་སློབ་ཕྲུག་རྣམས་
ཀྱིས་ཤེས་པ་ཞིག་བྱུང་ན་སྙམ་ནས་བརྗོད་པ་ཡིན།

29

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཉིན་དང་པོའི་བཀའ་འདྲི་དང་བཀའ་ལན།

རྟེན་འབྲེལ་དེ་ཚན་རིག་དང་ལྟ་གྲུབ་གང་དུ་གཏོགས་མིན།

ཁ་སང་ཨ་རི་ནས་འཁོར་ཏེ་ཐང་ཆད་པ་དང་། དེ་རྗེས་ཚ་གྲང་འཐབ་པ་སོགས་

ཀྱིས་ཁ་སང་ཁ་ཉིན་ཚ་བ་འཕར་ཏེ་གཟུགས་པོ་ཕྲན་བུ་མི་བདེ་བ་བྱུང་ཡང་། དེ་རིང་

ཅུང་ཟད་དྲག་ཏུ་ཕྱིན་འདུག ད་ལན་ནང་ཆོས་དམིགས་བསལ་བཤད་རྒྱུ་དེ་ཙམ་
མེད། དེ་ནས་དེབ་ཡོད་པ་དེ་བཏོན་ཞེས་བརྗོད་ན་ལེགས་པ་མེད་དམ། དེ་རིང་
གཟུགས་པོ་མ་འཁྲུག་པ་བདེ་པོ་བྱུང་ན་སང་ཉིན་ནང་ཆོས་འགྲེལ་བཤད་ཏོག་ཙམ་

བྱས་ན་འགྲིགས། དོ་དགོང་གཟུགས་པོ་ཅུང་ཟད་འཁྲུག་པ་ལྟ་བུ་བྱུང་ཚེ། གཙང་
སྐད་བརྒྱབ་ན། སང་ཉིན་བདག་གཅིག་དགོངས་པ་ལ་ཞུས་ཀྱི་ཡིན། དེ་ནས་ཐོག་
མར་དྲི་བ་དྲིས་ལན་བརྒྱ་རྒྱུ་ཡིན། དྲི་བ་གང་ཞིག་དྲིས་ཀྱང་འགྲིགས།
དྲི་བ།

གངས་རི་རྭ་བས་བསྐོར་བའི་ཞིང་ཁམས་སུ། །
ཕན་དང་བདེ་བ་མ་ལུས་འབྱུང་བའི་གནས། །

སྤྱན་རས་གཟིགས་དབང་བསྟན་འཛིན་རྒྱ་མཚོ་ཡི། །
ཞབས་པད་སྲིད་མཐའི་བར་དུ་བརྟན་གྱུར་ཅིག །

ཅེས་མཆོད་པར་བརྗོད་ནས་བཀའ་འདྲི་ཞུ་རྒྱུར། ྋགོང་ས་ྋསྐྱབས་མགོན་

ཆེན་པོ་མཆོག་ནས་ནང་ཆོས་ཀྱི་ཚན་རིག་དང་། ནང་ཆོས་ཀྱི་ལྟ་གྲུབ་ཅེས་སྡེ་ཚན་

གཉིས་སུ་ཕྱེ་བ་གནང་སྐབས། རྟེན་འབྲེལ་གྱི་རྣམ་གཞག་དེ་ཉིད་ནང་ཆོས་ཀྱི་ཚན་

30

༧གོང་ས་༧སྐྱབས་མགོན་ཆེན་པོ་མཆོག

རིག་དང་། ནང་ཆོས་ཀྱི་ལྟ་གྲུབ་ཀྱི་སྡེ་ཚན་གཉིས་ལས་གང་གི་ཁོངས་སུ་གཏོགས་
ཀྱི་ཡོད་དམ་ཞེས་ཞུས་པར།

བཀའ་ལན། རྟེན་འབྲེལ་དང་རྟེན་འབྱུང་གཅིག་པ་ཡིན་ཞིང་། ངོས་ནས་རྟེན་

འབྲེལ་དེ་ལྟ་གྲུབ་ཀྱི་ནང་དུ་བཞག་ན་ཡག་པ་མེད་དམ་སྙམ། གང་ལགས་ཤེ་ན། ནང་
གི་ཤེས་པ་ཡོད་པ་དང་། འཛམ་གླིང་གི་ཕྱིའི་རྡུལ་ཕྲ་རབ་ཡོད་པ་སོགས་ནི་ཚང་

མས་ཤེས་གསལ་རེད། དེ་རྒྱུ་རྐྱེན་གང་གིས་བྱུང་ངམ་ཞེ་ན། འཇིག་རྟེན་བཀོད་པ་
པོས་བཀོད་པ་རེད་ཅེས་བརྗོད་ན་དེར་འདོད་ཚུལ་མི་འདྲ་བ་ཡོང་གི་ཡོད། དེས་ན་

ཡོང་སྟངས་ཀྱི་སྐོར་ཤོད་སྐབས་ཀྱང་མི་འདྲ་བ་ཆགས་ཡོང་གི་ཡོད། སངས་རྒྱས་

ཀྱིས་རྟེན་འབྲེལ་ཞེས་གསུངས་དགོས་དོན་ནི། རྒྱུ་མེད་ལས་སྐྱེས་པ་མིན་ལ། རྟག་

པའི་རྒྱུ་ལས་སྐྱེས་པ་ཡང་མིན། འཇིག་རྟེན་བཀོད་པ་པོ་རྟག་པ་རང་བྱུང་གི་སྐྱེས་
བུས་བྱས་པ་ཡང་མིན་ཞེས་གསུངས་ཡོད། འོ་ན་ཇི་ལྟར་བྱས་ཏེ་བྱུང་ངམ་ཞེ་ན། རྒྱུ་
དང་རྐྱེན་ཙམ་ལ་བརྟེན་ནས་བྱུང་བ་རེད་ཅེས་གསུངས་ཡོད། དེས་ན་རྟེན་འབྲེལ་ནི་
ལྟ་གྲུབ་ཀྱི་སྡེ་ཚན་ནང་དུ་འགྲོ་གི་རེད་སྙམ།

རྟེན་འབྱུང་མིན་པའི་ཤེས་བྱ་མེད་ལ། ཤེས་བྱ་ཞིག་ཤོད་སྐབས་དེ་རྟེན་འབྲེལ་

ཡིན་ན་ཡང་། དེ་རྟེན་འབྲེལ་ཡིན་པར་ངོས་འཛིན་བྱེད་རྒྱུ་ནི་ལྟ་གྲུབ་དང་འབྲེལ་བ་ཆེ་
བ་ཡོད།

སྣང་སྟོང་གཉིས་ཀྱིས་ཡོད་མེད་ཀྱི་མཐའ་སེལ་ཚུལ།

བཀའ་འདྲི། བོད་གངས་ཅན་ལྗོངས་ཀྱི་བླ་ན་མ་མཆིས་པའི་དབུ་ཁྲིད་རྗེ་བཙུན་

འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་སྲིད་གསུམ་དབང་

31

བོད་ཀྱི་ནང་ཆོས་ངོ་སྤྲོད་སྙིང་བཅུད།

སྒྱུར་མཚུངས་པ་མེད་པའི་སྡེ་དཔལ་བཟང་པོ་མཆོག་སྐུ་ཚེ་ྋཞབས་པད་བསྐལ་
བརྒྱར་བརྟན་པ་དང་། ཐུགས་ཀྱི་བཞེད་དགོངས་ལྷུན་གྱིས་འགྲུབ་པར་གུས་པས་

སྨོན་ལམ་ཞུ་བཞིན་ཡོད། གུས་པས་བཀའ་འདྲི་ཞུ་རྒྱུ་ནི། ལམ་གཙོ་རྣམ་གསུམ་
ལས།

གཞན་ཡང་སྣང་བས་ཡོད་མཐའ་སེལ་བ་དང་། །
སྟོང་པས་མེད་མཐའ་སེལ་ཞིང་སྟོང་པ་ཉིད། །

ཅེས་སྣང་བས་ཡོད་མཐའ་སེལ་བ་དང་། སྟོང་པས་མེད་མཐའ་སེལ་ཞེས་

གསུངས་འདུག་པས། སྣང་བས་མེད་མཐའ་སེལ་བ་དང་། སྟོང་པས་ཡོད་མཐའ་སེལ་
ཐུབ་བམ་ཞེས་བཀའ་འདྲི་ཞུ་རྒྱུ་ཡིན།

བཀའ་ལན། དེ་ནི་སྤྱིར་དབུ་མ་པའི་འདོད་པ་ཡིན་ལ། ལྷག་པར་དབུ་མ་པ་ཐ་

སྙད་དུ་རང་མཚན་མི་བཞེད་པའི་ལྟ་བ་མཐར་ཐུག་དེ་གསུང་གི་ཡོད། དེས་ན་གུང་
ཐང་རིན་པོ་ཆེས་མཛད་པའི་བསྟོད་པ་དོན་ལྡན་མ་ལས།
སྣང་སྟོང་རིམ་པས་ཆད་རྟག་མཐའ། །

སེལ་བ་གྲུབ་མཐའ་ཀུན་འདོད་ཀྱང་། །
བཟློག་སྟེ་སྨྲ་བ་འདི་ཁོ་ནས། །

བརྒྱུད་མའི་ཀླན་ཀ་མཐའ་དག་བསལ། །

ཞེས་གསུངས་ཡོད། དེའི་དོན་ནི། སྣང་སྟོང་རིམ་པས་ཞེས་པས་སྣང་བ་དང་

སྟོང་པ་གཉིས་རིམ་པ་བཞིན་དུ་སྣང་བས་ཆད་མཐའ་སེལ་བ་དང་། སྟོང་པས་མེད་
མཐའ་སེལ་བ་དེ་གྲུབ་མཐའ་ཀུན་གྱི་འདོད་པ་རེད། ཁྱེད་རང་གི་དྲི་བ་འདི་ཡིན།

32

༧གོང་ས་༧སྐྱབས་མགོན་ཆེན་པོ་མཆོག

སྣང་སྟོང་རིམ་པས་ཆད་རྟག་མཐའ། །

སེལ་བ་གྲུབ་མཐའ་ཀུན་འདོད་ཀྱང་། །

བཟློག་སྟེ་སྨྲ་བ་ཞེས་པའི་བཟློག་སྟེ་སྨྲ་བ་གང་ཞིག་ཡིན་ཞེ་ན། སྣང་བས་ཡོད་

མཐའ་སེལ་བ་དང་། སྟོང་པས་མེད་མཐའ་སེལ་ཞིང་།
བཟློག་སྟེ་སྨྲ་བ་འདི་ཁོ་ནས། །

བརྒྱུད་མའི་ཀླན་ཀ་མཐའ་དག་བསལ། །

ཞེ ས ་བཟློག་སྟེ་སྨྲ་བ་འདི ་ ཁོ ་ ནས་བརྒྱུད་མའི ་ ཀླན་ཀ་སེ ལ ་བ་རེ ད ་ཅེ ས ་

གསུངས་ཡོད། འོ་ན་བརྒྱུད་མའི་ཀླན་ཀ་གང་ཞིག་ཡིན་ཞེ་ན། སྣང་བ་འདི་ནི་སྣང་

ཙམ་པོ་དང་། དེ་ཡང་རྟོག་པས་བཏགས་ཙམ་ཞེས་རྟོག་པས་གང་བཟོ་ཡིན་ན་ཆད་
མཐར་འགྲོ་གི་འདུག་ཅེས་པའི་སྐྱོན་དེ་སླེབས་ཡོང་གི་ཡོད། སེམས་ཙམ་པ་མན་

ཆད་ལྟ་ཅི་སྨོས། དབུ་མ་པའི་ནང་ནས་ཀྱང་སློབ་དཔོན་ལེགས་ལྡན་འབྱེད་ལྟ་བུས་
བདག་གི་མཚན་གཞིར་ཡིད་ཀྱི་རྣམ་ཤེས་དེ་འཇོག་གི་ཡོད། ཁོ་བོ་ཅག་ཡིད་ཀྱི་རྣམ་

པར་ཤེས་པ་ལ་གང་ཟག་གི་ཐ་སྙད་ཀྱི་སྒྲ་དངོས་སུ་འདོགས་ཏེ་ཞེས་གསུངས་ཏེ།
ཆོས་གང་ཞིག་ཡིན་ན་ཡང་ཡུལ་གྱི་ངོས་ནས་གྲུབ་དགོས་ཤིང་། ཡུལ་གྱི་ངོས་ནས་
མ་གྲུབ་ན་གཏན་མེད་ཆགས་པ་རེད་ཅེས་གསུང་གི་ཡོད།

དེས་ན་སྣང་ཞིང་མྱོང་བ་སྟེ་སྣང་མྱོང་གཉིས་ཀྱི་ཐོག་ནས་ཡོད་པ་དེ་སྒྲུབ་ཀྱི་

ཡོད་ཅིང་། སྣང་བས་ཡོད་མཐའ་སེལ་བའི་སྐད་ཆ་ཤོད་སའི་བསམ་བློ་གཏོང་ས་

མཐར་ཐུག་ནི་ཡུལ་གྱི་ངོས་ནས་ཡོད་པ་ཞིག་ང་ཚོར་སྣང་གི་འདུག རང་ངོས་ནས་

གྲུབ་པའི་བདེ་སྡུག་གི་ཚོར་བ་ཞིག་ང་ཚོས་མྱོང་གི་འདུག་ཅིང་། དེ་ནི་ཡོད་པའི་ཡོད་

33

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཚད་དེ་རེད། དེ་མེད་ཅེས་བརྗོད་ན་གཏན་དུ་ཐལ་འགྲོ་གི་ཡོད་ཅེས་གོ་བ་འདིར་
སླེབས་པ་ཡིན། བརྒྱུད་མའི་ཀླན་ཀ་ཞེས་པ་ནི་འདི་ཡིན།

བཟློག་སྟེ་སྨྲ་སྐབས་ཕར་ངོས་ནས་ཡོད་པ་ཞིག་སྣང་གི་ཡོད་ཀྱང་། སྣང་དུས་

ཉིད་ནས་སྟོང་པ་རེད། ཕར་ངོས་ཡོད་པ་ཞིག་སྣང་གི་ཡོད་ཀྱང་སྣང་བ་ལྟར་དུ་གྲུབ་
ཡོད་ན། ཡུལ་གྱི་ངོས་ལ་དཔྱད་པ་བྱས་ན་རྙེད་དགོས་ཤིང་། ཡུལ་གྱི་ངོས་ལ་དཔྱད་
པ་བྱས་ན་རྨིག་རྒྱུ་ཆུར་འཛིན་པའི་བློ་ལ་རྨིག་རྒྱུ་དེ་ཆུར་སྣང་གི་ཡོད་ཀྱང་། བཙལ་

ན་ཆུ་རྙེད་རྒྱུ་མེད་པ་ལྟར་ཕྱི་ཡི་སྣང་བ་དང་ནང་གི་མྱོང་བ་གང་ཞིག་ཡིན་ན་ཡང་དེ་

ཐམས་ཅད་དོན་གྱི་ངོས་ནས་ཡོད་པ་ཞིག་སྣང་གི་ཡོད་ཀྱང་། སྣང་བ་ལྟར་དུ་གྲུབ་
ཡོད་མེད་བཙལ་ན་རྙེད་རྒྱུ་མེད།

དེས་ན་སྣང་བ་ལྟར་དུ་གྲུབ་མེད་པ་དེ་རིགས་པས་དཔྱོད་སྐབས་སྣང་བ་ལྟར་དུ་

གྲུབ་མེད་པ་ཞིག་ཐག་ཆོད་པ་ཞིག་ཡོང་སྐབས། ཡུལ་གྱི་ངོས་ནས་ཡོད་པ་ཞིག་སྣང་
ཡོང་སྐབས་སྣང་བ་ལྟར་དུ་གྲུབ་མེད་སྙམ་པ་ཞིག་བློ་ལ་འཆར་ཡོང་བ་ཡིན། སྣང་
ཡང་མི་བདེན་པ་སྒྱུ་མ་ལྟ་བུ་ཞེས་པ་འཆར་བ་ཡིན། དོན་གྱི་ངོས་ནས་ཡོད་པ་ཞིག་

སྣང་གི་འདུག་ཀྱང་། དེ་ནི་ཕར་ངོས་ནས་ཡོད་པ་ལྟར་སྣང་བ་མིན་པར་བློ་འཁྲུལ་པའི་
དབང་གིས་སྣང་བ་རེད། ངོ་བོ་ཡོད་ཚུལ་དེ་མིང་ཙམ་ལས་མེད་པ་ཞིག་སྣང་བས་གོ་

ཐུབ་ཀྱི་ཡོད། དོན་ངོས་ནས་ཡོད་པ་ཞིག་སྣང་ཞིང་། བློས་དེའི་སྔོན་ནས་དཔྱད་པ་
བྱས་ཏེ་སྣང་བ་ལྟར་དུ་གྲུབ་མེད་པ་ཐག་ཆོད་པ་ཞིག་བློ་ལ་ངེས་པས་ན་སྣང་ཙམ་ཉིད་
ནས་དེ་ནི་རང་བཞིན་སྟོང་པ་ཡིན་སྙམ་པའི་ངེས་པ་དྲངས་ཡོང་གི་ཡོད།

རྩ་བའི་ཚིག་བཅད་དེ་བློ་ལ་དྲན་གྱི་མི་འདུག་ཀྱང་། མཁས་གྲུབ་ནོར་བཟང་རྒྱ་

34

༧གོང་ས་༧སྐྱབས་མགོན་ཆེན་པོ་མཆོག

མཚོས། ཟླ་བ་གཉིས་སྣང་གི་དབང་པོའི་ཤེས་པ་ལ། ཟླ་བ་གཉིས་སྣང་གི་ཡོད། འོན་
ཀྱང་ཟླ་བ་གཉིས་མེད་པ་སྔར་ནས་ངེས་ཟིན་སྟབས། ཟླ་བ་གཉིས་མེད་པར་ངེས་ཟིན་

པའི་མི་དེར་ཟླ་བ་གཉིས་སྣང་སྐབས་སྣང་བ་ཁོ་ནས་སྣང་བ་ལྟར་དུ་གྲུབ་མེད་པ་ཞིག་

མཐོང་ཡོང་གི་རེད་ཅེས་གསུངས་ཡོད། དེས་ན། སྣང་བས་ཡོད་མཐའ་སེལ་ཡོང་གི་
ཡོད། དོན་གྱི་ངོས་ནས་ཡོད་པ་ཞིག་སྣང་སྐབས། སྣང་བ་ལྟར་དུ་གྲུབ་པ་མེད་བསམ་
པ་ཞིག་ངེས་པ་དྲངས་ཡོང་སྐབས་སྣང་བས་ཡོད་མཐའ་སེལ་བ་ཡིན།

སྟོང་ཞེས་པ་ནི། དོན་བྱེད་པའི་སྟོང་པ་མིན་ཏེ། དེ་ནི་ཅོ་ནེ་བླ་མ་རིན་པོ་ཆེས་

མཛད་པའི་སྤེལ་མར་བསྟོད་པ་ལས།

སྟོང་པ་ཞེས་བྱ་དོན་བྱེད་པས། །

སྟོང་པའི་དོན་མིན་བདེན་པས་ཏེ། །

རྟེན་འབྱུང་རྒྱུ་ལས་རང་བཞིན་གྱིས། །
འབྱུང་བའི་དོན་མིན་སྒྱུ་མའི་ཚུལ། །

ཞེས་སྟོང་པ་ཞེས་པ་ནི་དོན་བྱེད་པའི་སྟོང་པའི་དོན་མིན་ཞིང་། སྟོང་པ་ཞེས་པ་

ནི་ངོ་བོ་ཉིད་ཀྱིས་གྲུབ་པས་སྟོང་པའི་དོན་ཡིན། ངོ་བོ་ཉིད་ཀྱིས་གྲུབ་པ་མེད་པ་དེ་

བརྟེན་ནས་བཏགས་པ་ཡིན་པས། ངོ་བོ་ཉིད་ཀྱིས་གྲུབ་པས་སྟོང་པ་རེད། ངོ་བོ་ཉིད་
ཀྱིས་གྲུབ་པས་སྟོང་པ་དེ་སྟོང་པའི་དོན་ཡིན་པ་ལས། དོན་བྱེད་ནུས་སྟོང་གི་དོན་

མིན་ཞེས་གསུངས་ཡོད། དེས་ན་སྣང་སྟོང་གཉིས་སྒོར་མོ་གཅིག་གི་ངོས་གཉིས་
ལྟར་ཕྱོགས་གཅིག་ནས་བལྟས་ན་རྟེན་འབྲེལ་བསླུ་བ་མེད་པའམ་སྣང་བ་རྟེན་འབྲེལ་

མི་བསླུ་བ་དང་། ཕྱོགས་གཞན་ནས་བལྟ་སྐབས་སྣང་བ་རྟེན་འབྲེལ་མི་བསླུ་བ་ཡིན་པ་

35

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཁོ་ནས་ངོ་བོ་ཉིད་ཀྱི་གྲུབ་པས་སྟོང་པ་ཡིན། དེས་ན་སྟོང་པ་ཞེས་པ་དེ་དོན་བྱེད་པའི་
སྟོང་པའི་དོན་མིན་ཞིང་། སྟོང་པ་ཞེས་དེ་ངོ་བོ་ཉིད་ཀྱིས་གྲུབ་པས་སྟོང་པ་རེད་ཅེས་
གསུངས།

དེས་ན་སྟོང་པའི་དོན་བློ་ངོར་ཤར་སྐབས་ཐད་ཀར་སྟོང་པའི་དོན་ངེས་པའི་བློ་

དེའི་ངེས་ངོ་ལ་དགག་བྱ་བཀག་ཙམ་ཞིག་ལས་ཆོས་གཞན་འཕེན་གྱི་མེད། གང་

ལགས་ཤེ་ན། དེ་ནི་མེད་དགག་རེད། ཡང་མེད་དགག་ཅེས་ལམ་ལུགས་ཤིག་གཏན་

འཁེལ་ནས་བཤད་པ་མིན་པར་བློའི་འཆར་ཚུལ་ལ་བསམ་བློ་གཏོང་དགོས་པ་ཡིན།
གོང་དུ་བརྗོད་པ་ལྟར་བསྡུས་གྲྭའི་ནང་དུ་དགག་པ་དང་སྒྲུབ་པ་ཞེས་བཤད་པ་ལྟར་དུ་

ཡོད། དཔེར་ན། ཚོགས་ཁང་འདིའི་ནང་དུ་གླང་ཆེན་མེད་པ་དེ་གྲུབ་ཡོད་པ་ཡིན།

གླང་ཆེན་ཡོད་པ་དེ་མེད་པ་ཡིན་སྟབས། གླང་ཆེན་མེད་པ་དེ་ཡོད་པ་རེད། གླང་ཆེན་

མེད་པ་རྟོགས་རྒྱུ་ཡོད། གླང་ཆེན་མི་འདུག་བསམ་སྟེ་ངེས་པའི་བློ་དེ་ཚད་མ་ཡིན་
ཞིང་། བློ་དེས་གཞལ་བའི་ཡུལ་དེ་གླང་ཆེན་མེད་པ་ཡིན། གླང་ཆེན་མེད་པ་དེ་བློས་
རྟོགས་རྒྱུ་ཡོད་སྟབས་ཡོད་པ་ཡིན།

འོན་ཀྱང་གླང་ཆེན་མེད་པ་ཞེས་བརྗོད་སྐབས། དགག་བྱ་གླང་ཆེན་དེ་བཀག་

ཙམ་ཞིག་གི་ཐོག་ནས་འཇོག་རྒྱུ་ལས། དེ་ལས་གཞན་པའི་གླང་ཆེན་མེད་པའི་བློ་ལ་

རྣམ་པ་གཞན་གང་ཡང་ཤར་རྒྱུ་མེད། དགག་བྱ་གླང་ཆེན་བཀག་ཙམ་ཞིག་ལས་

མེད། དཔེ་ཆ་བཞག་ན། གླང་ཆེན་མི་འདུག་ཅེས་བརྗོད་ན་མེད་དགག་ཡིན་ཞིང་།
གླང་ཆེན་མི་འདུག་སྟེ་ཞེས་བརྗོད་ན་མ་ཡིན་དགག་སླེབས་ཀྱི་ཡོད། གླང་ཆེན་མེད་
ཀྱང་གཞན་ཞིག་ཡོད་པ་དེ་བློ་ལ་སླེབས་ཀྱི་ཡོད། གླང་ཆེན་མེད་ཅེས་དང་གླང་ཆེན་

36

༧གོང་ས་༧སྐྱབས་མགོན་ཆེན་པོ་མཆོག

མི་འདུག་ཅེས་བརྗོད་ན་མེད་དགག་ཡིན། དགག་བྱ་གླང་ཆེན་བཀག་ཙམ་ལས་ཆོས་
གཞན་འཕེན་གྱི་མེད། གླང་ཆེན་མི་འདུག་སྟེ་ཞེས་བརྗོད་ན༑ དགག་བྱ་གླང་ཆེན་དེ་
ཉིད་བཀག་ནས་གཞན་ཞིག་ཡོད་པ་དེ་བསྟན་གྱི་ཡོད། དེ་ནི་མ་ཡིན་དགག་ཅེས་པ་
དེ་ཡིན། དེ་དག་ནི་བློ་ལ་འཆར་སྟངས་ཀྱི་ཐོག་ནས་བཤད་ཡོང་གི་ཡོད།

དེས་ན། རང་བཞིན་སྟོང་པ་རེད་བསམ་པ་དེ་ཁོ་ཐག་ཆོད་ནས་ཚིག་གི་དོན་

མིན་པར། བློ་ཡིས་བསམ་བློ་བཏང་ནས་བརྟག་དོན་བཙལ་ནས་རྙེད་རྒྱུ་མེད་པ་
ཆགས་སྐབས།

ཕུང་ནི་ཕུང་པོ་ལས་གཞན་མིན། །
དེ་ལ་དེ་མེད་དེར་དེ་མེད། །

གཞུང་ཚིག་ཏུ་དེ་བཞིན་གཤེགས་པ་ཡིན་ན་ཡང་། ཚུར་རང་ལ་སྦྱར་ན་ཡག་

པོ་ཡོད། དེས་ན།

བདག་ཅེས་བྱ་བ་ཕུང་ལྡན་མིན། །

བདག་ཅེས་བྱ་བ་གང་ཞིག་ཡིན། །

ཞེས་པ་དེར་བསམ་བློ་ཞིག་བཏང་ན། དེའི་རྗེས་སུ་གང་ཡང་མི་འདུག་བསམ་

པ་ཞིག་བློར་ཤར་གྱི་ཡོད། བློ་དེའི་ངེས་ངོ་དགག་བྱ་བཀག་ཙམ་དེ་ཡིན་ན་ཡང་དེའི་
རྗེས་སུ་གོ་བ་གང་ཞིག་སླེབས་སམ་ཞེ་ན། བརྟེན་ནས་བཏགས་པ་ཞིག་ལས་མེད་པ་

དང་། ངོ་བོ་ཉིད་ཀྱིས་གྲུབ་པས་སྟོང་པ་ཡིན་སྟབས་རྒྱུ་རྐྱེན་གཞན་ལ་རག་ལས་པ་
དང་། རྒྱུ་རྐྱེན་གཞན་གྱིས་བྱས་པའི་བྱེད་པ་འཇུག་གི་ཡོད་པ་ཞིག་བློ་ལ་ཚུར་ངེས་
པ་དྲངས་ཡོང་གི་ཡོད་པས་སྟོང་པས་མེད་མཐའ་སེལ་བ་ཡིན། དེས་ན་རྗེ་བདག་ཉིད་

37

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཆེན་པོས། ལམ་གཙོ་རྣམ་གསུམ་ལས།

གཞན་ཡང་སྣང་བས་ཡོད་མཐའ་སེལ་བ་དང་། །

ཞེས་པས་སྣང་ཙམ་ཞིག་ལས་མེད་བསམ་པ་ཞིག་བློ་ལ་འཆར་སྐབས། སྣང་

བས་ཡོད་མཐའ་སེལ་བ་དང་། རང་བཞིན་གྱིས་སྟོང་པ་ཡིན་པས་ན། གཞན་ལ་
བལྟོས་པ་དེ་ཤིན་ཏུ་འཐད་པ་རེད། དེས་ན་རྒྱུ་འབྲས་ཀྱི་བྱ་བྱེད་ལོས་ལྡན་སྙམ་པ་
ཞིག་བློ་ལ་འཆར་སྐབས། སྟོང་པས་མེད་མཐའ་སེལ་བ་དང་། དེར་བརྟེན་སྟོང་པ་རྟེན་
འབྲེལ་གྱི་དོན་དུ་ཤར་ན་སྣང་བས་ཡོད་མཐའ་སེལ་བ་དང་། སྟོང་པས་མེད་མཐའ་

སེལ་བ་དེ་ཡོང་གི་ཡོད། སྟོང་པ་རྟེན་འབྲེལ་གྱི་དོན་དུ་འཆར་མ་ཐུབ་པར་སྟོང་པ་
ཞེས་པ་དེ་བཙལ་ནས་མ་རྙེད་པའི་ཐོག་ལ་བསམ་བློ་བཏང་ན་ཉེན་ཁ་དེ་སླེབས་ཀྱི་
ཡོད། དེ་ཡང་ལམ་གཙོ་རྣམ་གསུམ་ལས།

སྣང་བ་རྟེན་འབྲེལ་བསླུ་བ་མེད་པ་དང་། །

སྟོང་པ་ཁས་ལེན་བྲལ་བའི་གོ་བ་གཉིས། །
ཇི་སྲིད་སོ་སོར་སྣང་བ་དེ་སྲིད་དུ། །

ད་དུང་ཐུབ་པའི་དགོངས་པ་རྟོགས་པ་མེད། །

ཅེ ས ་གསུངས་པ་དེ ་ ཆོ ས ་ཐམས་ཅད་རང་བཞི ན ་གྱི ས ་སྟོང་པ་རེ ད ། གང་

ལགས་ཤེ་ན། བརྟག་དོན་བཙལ་ནས་རྙེད་རྒྱུ་མི་འདུག ཅེས་སྟོང་པ་ལ་ངེས་པ་འདྲེན་

ཁུལ་བྱས་ཤིང་། སྟོང་པ་ལ་ངེས་པ་འདྲེན་པའི་བློ་དེས་རྟེན་འབྱུང་ཚུར་ངེས་པ་རྙེད་
ཐུབ་ཀྱི་མེད། རྟེན་འབྱུང་གིས་རྒྱུ་འབྲས་ཤོད་དུས། སྟོང་པ་བཙལ་སྐབས་རྣམ་བདུན་

གྱི་རིགས་པ་དང་། རྣམ་ལྔའི་རིགས་པ། གཅིག་དུ་བྲལ། ཡོད་མེད་སྐྱེ་འགོག མུ་བཞི་

38

༧གོང་ས་༧སྐྱབས་མགོན་ཆེན་པོ་མཆོག

སྐྱེ་འགོག་སོགས་ཀྱི་རིགས་པས་བཙལ་སྐབས་གང་ཡང་མི་འདུག་བསམ་པ་ཞིག་

བློར་འཆར་རྒྱུ་ཡོད། བློ་ལ་འཆར་བའི་སྐབས་རྟེན་འབྲེལ་གྱི་དོན་དུ་འཆར་མ་ཐུབ་
པར། དེ་རྟེན་འབྲེལ་ཡིན་པ་རྒྱུ་མཚན་དུ་བྱས་ཏེ་སྟོང་པ་ཡིན་པ་ངེས་པ་དྲངས་མ་

ཐུབ་པ་ན། བརྟག་དོན་བཙལ་ནས་རྙེད་དུ་མེད་པ་དེ་ཙམ་ཞིག་གིས་ཡུལ་གྱི་ངོས་

ནས་གྲུབ་མི་འདུག་བསམ་པ་ཞིག་ཆགས་སྐབས། འོ་ན་ཕན་གནོད་འདྲེན་པ་དེ་གང་
ཞིག་ཡིན་ཞེ་ན། རྟེན་འབྲེལ་མི་བསླུ་བ་དེ་གཞན་ངོ་ལ་སྐྱེལ་དགོས་པ་ལྟ་བུ་ཆགས་

ཀྱི་ཡོད། སྣང་བ་རྟེན་འབྲེལ་མི་བསླུ་བ་བསྙོན་མེད་དུ་ཡོད་པ་ཁས་བླངས། དེ་ཡང་
ཕན་གནོད་དངོས་སུ་འདྲེན་གྱི་ཡོད་སྟབས་ཁས་མ་བླངས་ཐབས་མེད་ཡིན། བརྟག་
དོན་བཙལ་ནས་གང་ཡང་མེད་ཅེས་བརྗོད་མཁན་དེས། ཇ་འཐུང་དགོས་པ་དང་།

བག་ལེབ་ཟ་དགོས་པ་མ་ཟད། གཉིད་ཀྱང་ཉལ་དགོས་ཀྱི་ཡོད། དེ་ནི་ཕན་གནོད་
དངོས་སུ་འདྲེན་གྱི་ཡོད།

འབྲོམ་སྟོན་རྒྱལ་བའི་འབྱུང་གནས་ཀྱིས། ཆོས་ཉིད་ལ་ལག་པ་ཡང་སྟོང་པའི་

རང་བཞིན་དང་། མེ་ཡང་སྟོང་པའི་རང་བཞིན་ཡིན། འོན་ཀྱང་ལག་པ་མེ་ནང་བཅུག་

ན་འཚིག་པ་ལས་འོས་མེད། ཅེས་གསུངས་པ་དེ་ཡིན། དེ་ནི་རྟེན་འབྲེལ་མི་བསླུ་བ་
ཡིན་ལ། དེ་བསྙོན་མེད་དུ་ཡོད་པ་ཡིན། རྟེན་འབྲེལ་བསྙོན་མེད་དུ་ཡོད་པ་དེ་སྟོང་པ་
ཡིན་པ་རྒྱུ་མཚན་དུ་བྱས་ནས་རྟེན་འབྲེལ་དུ་ཚུར་སྒྲུབ་མི་ཐུབ་པ་དང་། བརྟག་དོན་

བཙལ་ནས་རྙེད་རྒྱུ་མི་འདུག་པས་མེད་ཅེས་བརྗོད་པ་དང་། མཐའ་བཞི་དང་མཐའ་

བརྒྱད་ཀྱི་སྤྲོས་པ་དང་བྲལ་བ་རེད་ཅེས་སྤྲོས་བྲལ་ཞེས་པ་བཤད་པ་དང་། སྤྲོས་བྲལ་
གྱི་གོ་བས་རྟེན་འབྱུང་ལ་ཚུར་རྒྱབ་སྐྱོར་བྱེད་མི་ཐུབ་པ་ཞིག་དང་། རྟེན་འབྲེལ་མི་

39

བོད་ཀྱི་ནང་ཆོས་ངོ་སྤྲོད་སྙིང་བཅུད།

བསླུ་བ་ཡིན་པ་དེས་སྤྲོས་བྲལ་ལ་ཕར་རྒྱབ་སྐྱོར་བྱེད་མི་ཐུབ་པ་ཞིག་སྟེ། སྟོང་པ་
ཁས་ལེན་བྲལ་བ་དེ་དང་། སྣང་བ་རྟེན་འབྲེལ་མི་བསླུ་བ་གཉིས་གོ་བ་སོ་སོར་བསྡད་
ན་ཐུབ་པའི་དགོངས་པ་རྟོགས་མེད་ཅེས་གསུངས་པ་ཡིན།

ནམ་ཞིག་རེས་འཇོག་མེད་པར་ཅིག་ཅར་དུ། །

རྟེན་འབྲེལ་མི་བསླུར་མཐོང་བ་ཙམ་ཉིད་ནས། །

ཞེས་རྟེན་འབྲེལ་མི་བསླུ་བ་དང་། རྟེན་འབྱུང་རྒྱུ་འབྲས་ཀྱི་འབྲེལ་བ་ཕན་གནོད་

འདྲེན་པ་ཞིག་བསྙོན་མེད་དུ་ཡོད་པས་ན། འདིས་རྟགས་གང་ཞིག་བསྟན་པ་ཡིན་ཞེ་
ན། ཆོས་གང་ཞིག་ཡིན་ཡང་གཞན་ལ་རག་ལུས་པ་དེ་བསྟན་པ་ཡིན། དེ་ཡང་འབྲས་

བུའི་ཆོས་དེ་རྒྱུ་ལ་རག་ལུས་པ་ཞིག་དང་། འབྲས་བུ་འབྲས་བུར་བདེན་པས་གྲུབ་
ཡོད་ན། འབྲས་བུ་རྒྱུ་ལ་བལྟོས་མི་དགོས་ཤིང་། འདི་ལྟར་རྒྱུ་འབྲས་ཀྱི་རྣམ་གཞག་

དེ་འབྲས་བུ་རྒྱུ་ལ་བལྟོས་པའི་རྟེན་འབྱུང་དེ་འཇིག་རྟེན་བཀོད་པ་པོ་མི་འདོད་ཅིང་།
རྒྱང་འཕེན་པ་མ་ཡིན་པའི་རྒྱུ་མེད་ལས་སྐྱེ་བ་དང་། རྟག་པ་རང་བྱུང་གི་སྐྱེ་བུ་དང་།

སྤྱི་གཙོ་བོས་སྐྱེས་པ་རེད་ཅེས་བརྗོད་པའི་ལུགས་དེ་དག་ཕར་བཞག་པའི་ལུགས་
གཞན་ཕལ་མོ་ཆེས་དོན་གྱིས་རྟེན་འབྱུང་ཁས་བླངས་པ་ལྟ་བུ་ཞིག་ཆགས་ཀྱི་ཡོད།

འོན་ཀྱང་ཇི་སྲིད་རྟག་གཅིག་རང་དབང་བའི་བདག་ཁས་བླངས་པ་དེ་སྲིད་དུ་རྟེན་
འབྱུང་གི་གོ་བ་ཆ་ཚང་ཁས་བླངས་ཐུབ་ཀྱི་མེད། དེས་ན་རྟེན་འབྱུང་ཞེས་པ་དེ་ནང་
པའི་ཁྱད་ཆོས་ཆགས་ཡོད།

ཇེན་གྱི་གཞུང་ནས་རྒྱུ་འབྲས་བཤད་ཡོད་ཀྱང་། རྒྱུ་འབྲས་ལོངས་སྤྱོད་པ་པོའི་

བདག་སྟེ། རྟག་གཅིག་རང་དབང་བའི་བདག་འདོད་པ་ཡིན། རྒྱུ་འབྲས་རྟེན་ཅིང་

40

༧གོང་ས་༧སྐྱབས་མགོན་ཆེན་པོ་མཆོག

འབྲེལ་བར་འབྱུང་བ་ཡིན་ན་ཡང་། རྒྱུ་འབྲས་བྱེད་པ་པོ་དང་། ལོངས་སྤྱོད་པ་པོ་ནི་
རྟེན་ཅིང་འབྲེལ་བར་འབྱུང་བ་མིན་པར་དེ་ནི་རྟག་གཅིག་རང་དབང་བའི་བདག་ཡིན།
དེས་ན་རྟེན་འབྱུང་གི་གོ་བ་ཆ་ཚང་སླེབས་ཐུབ་ཀྱི་མེད།

སངས་རྒྱས་པའི་གྲུབ་མཐའ་སྨྲ་བ་ཚང་མས་རྟེན་འབྱུང་ཁས་ལེན་གྱི་ཡོད།

དེས་ན་འབྲས་བུ་རྒྱུ་ལ་བལྟོས་པ་དང་། འབྲས་བུ་རྒྱུ་ལས་སྐྱེས་པ་འདོད་ཀྱི་ཡོད།
བརྟེན་ནས་བཏགས་པའི་རྟེན་འབྱུང་གི་གོ་དོན་སླེབས་སྐབས། འབྲས་བུ་རྒྱུ་ལ་
བལྟོས་པ་ཙམ་མ་ཟད་རྒྱུ་ཡང་འབྲས་བུར་བལྟོས་པ་ཡིན། རྒྱུ་དེ་ཉིད་རང་རྒྱུ་ལ་

བལྟོས་ན། རང་འབྲས་སམ་འབྲས་བུ་ཡིན་ཞིང་། རང་འབྲས་ལ་བལྟོས་ན་རྒྱུ་ཡིན།
རྒྱུ་དང་འབྲས་བུ་ཞེས་པ་ནི་གཞན་ཞིག་གིས་དབང་ལས་རྒྱུ་དང་འབྲས་བུ་ཞེས་
འཇོག་རྒྱུ་ལས། དངོས་པོ་རང་ཉིད་ཀྱི་སྟེང་ནས་རྒྱུ་རང་ངོས་ནས་གྲུབ་པ་དང་།

འབྲས་བུ་དོན་གྱི་ངོས་ནས་གྲུབ་པ་ཞིག་མིན། རྒྱུ་རྒྱུ་ཡིན་པ་དེ་འབྲས་བུ་ལ་བལྟོས་

པ་ལས་རྒྱུ་རང་ངོས་ནས་སྒྲུབ་མི་ཐུབ། དེས་ན་རྒྱུ་འབྲས་ཕན་ཚུན་བལྟོས་པའི་སྒོ་
ནས་འཇོག་རྒྱུ་འདིའི་ཐོག་ཏུ་འགྲོ་སྐབས། ལམ་གཙོ་རྣམ་གསུམ་ལས།
ནམ་ཞིག་རེས་འཇོག་མེད་པར་ཅིག་ཅར་དུ། །

རྟེན་འབྲེལ་མི་བསླུར་མཐོང་བ་ཙམ་ཉིད་ནས། །

ཞེས་རྒྱུ་འབྲས་བསླུ་བ་མེད་པ་ཞིག་མཐོང་སྐབས། དེ་ནི་ཕན་ཚུན་བལྟོས་པའི་

རང་བཞིན་ལ་མ་གཏོགས་ཡོང་ཤེས་ཀྱི་མ་རེད་ཅེས་དང་། རྒྱུ་འབྲས་མི་བསླུ་བ་

མཐོང་སྐབས་རྒྱུ་འབྲས་ཕན་ཚུན་བརྟེན་ནས་ཡོང་བ་ཤེས་པ་དང་། ཕན་ཚུན་བརྟེན་
ནས་འབྱུང་བ་ཤེས་སྐབས་རྒྱུ་འབྲས་གཉིས་ལ་བལྟོས་པའི་རང་བཞིན་ཡིན་པ་ཤེས་

41

བོད་ཀྱི་ནང་ཆོས་ངོ་སྤྲོད་སྙིང་བཅུད།

པ་དང་། དེ་ལྟར་ཤེས་སྐབས་བལྟོས་མེད་རང་དབང་གིས་མ་གྲུབ་པ་དེ་ཤེས་ཡོང་བ་
ཡིན། དེས་ན།

ནམ་ཞིག་རེས་འཇོག་མེད་པར་ཅིག་ཅར་དུ། །

རྟེན་འབྲེལ་མི་བསླུར་མཐོང་བ་ཙམ་ཉིད་ནས། །

ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། །
དེ་ཚེ་ལྟ་བའི་དཔྱད་པ་རྫོགས་པ་ལགས། །

གཞན་ཡང་སྣང་བས་ཡོད་མཐའ་སེལ་བ་དང་། །
སྟོང་པས་མེད་མཐའ་སེལ་ཞིང་སྟོང་པ་ཉིད། །

རྒྱུ་དང་འབྲས་བུར་འཆར་བའི་ཚུལ་ཤེས་ན། །

མཐར་འཛིན་ལྟ་བས་འཕྲོག་པར་མི་འགྱུར་རོ། །

ཞེས་གསུངས་ཡོད། འདི་ཚོའི་གྲས་ལ་བསམ་བློ་ཡུན་རིང་པོ་གཏོང་དགོས་པ་

ཡིན། བསམ་བློ་ཡུན་རིང་བཏང་བ་དང་། དེའི་ཐོག་ནས་དཔྱད་པ་བྱས། དཔེ་ཆ་བལྟ་
དགོས་པ་ཡིན། དེ་ཡང་དཔེ་ཆ་བལྟས་པ་ལྟར་རང་ཉིད་ཀྱི་ཉམས་མྱོང་ལ་བསྐོར་ནས་
དཔྱད་པ་བྱས་ཏེ་དེ་གཉིས་བསྡུར་ནས་འགྲོ་དགོས་པ་དང་། དེའི་ཐོག་ལ་ཚོགས་

བསགས་སྒྲིབ་སྦྱོང་ཀྱང་དགོས་པ་ཡིན། ཁྱེད་རང་གི་དྲི་བ་འདི་ཧ་ཅང་ཡག་པོ་ཞིག་
རེད།

དགེ་སློང་མའི་སྡོམ་རྒྱུན་གྱི་སྐོར།

དྲི་བ། ཐོག་མར་མགོན་པོ་གང་ཉིད་ལ་གུས་ཕྱག་སྔོན་དུ་བཏང་བའི་ཐོག་ནས་

གུས་པས་བཀའ་འདྲི་ཞུ་རྒྱུ་ནི་འདུལ་བ་དང་འབྲེལ་བ་ཡོད་པ་ཞིག་ཡིན། ང་ཚོ་བོད་

42

༧གོང་ས་༧སྐྱབས་མགོན་ཆེན་པོ་མཆོག

ལ་དགེ་སློང་ཕ་ལས་དགེ་སློང་མ་མེད་པ་ལྟ་བུ་ཞིག་མཐོང་གི་འདུག དེས་ན་དགེ་
སློང་མའི་སྡོམ་རྒྱུན་དེ་རྩ་བ་ནས་མེད་པ་ཞིག་རེད་དམ། ཡང་ན་བོད་ཀྱི་ནང་ཆོས་

ཀྱིས་དེ་ངོས་འཛིན་མ་བྱས་པ་ཞིག་རེད་དམ། དགེ་སློང་མའི་སྡོམ་རྒྱུན་མེད་ན་ང་

རང་གི་ངོས་ནས་འགྲོ་བ་མིའི་ཐོབ་ཐང་དང་མ་མཐུན་པ་ལྟ་བུ་ཞིག་མཐོང་གི་འདུག་
པས་ཇི་ལྟར་ཡིན་ནམ།

བཀའ་ལན། ངོས་ནས་གོང་དུ་བརྗོད་པ་ལྟར། འདུལ་བ་ལས་དགེ་སློང་མའི་

སྡོམ་པ་ནི། བཅོམ་ལྡན་འདས་ཉིད་ཀྱིས་དཔྱད་པ་གནང་སྟེ་འདུལ་བའི་གཞུང་གི་འགྲོ་
སྟངས་ཤིག་གསུངས་ཡོད། གཞུང་དེ་གཞིར་བཞག་གིས་འགྲོ་རྒྱུ་ལས། ང་ཚོར་དེ་
ལ་བསྒྱུར་བཅོས་གཏང་རྒྱུའི་དབང་ཆ་དང་ཐོབ་ཐང་མེད། དཔེར་ན༑ ཇོ་བོ་རྗེ་དཔལ་

ལྡན་ཨ་ཏི་ཤས། བི་ཀ་མ་ལ་ཤྲིའ་ལའི་གཙུག་ལག་ཁང་གི་ནང་དུ་གློ་བུར་བའི་བྱ་བ་
གལ་ཆེན་ཞིག་བྱུང་ན། སྤྱིར་སྡེ་སྣོད་གསུམ་དང་འགལ་མི་འགལ་དང་། ཡང་སྒོས་

བྱང་སེམས་འདུལ་བའི་གཞུང་དང་འགལ་མིན་བཅས་དགོན་པའི་བྱ་བཞག་ཐམས་
ཅད་འདུལ་བའི་འགྲོ་སྟངས་རྩ་བར་བཞག་ནས་བྱེད་ཀྱི་རེད་ཅེས་གསུངས་པ་ལྟར་

འདུལ་བའི་གཞུང་དེ་གལ་འགངས་ཧ་ཅང་ཆེན་པོ་ཆགས་ཡོད། སངས་རྒྱས་ཀྱི་

བསྟན་པ་གནས་དང་མ་གནས་དང་། སངས་རྒྱས་ཀྱི་བསྟན་པ་ཡོད་མེད་དེ་ཡང་
འདུལ་བ་དང་འབྲེལ་བའི་གཞི་གསུམ་གྱི་བསྟན་པ་ཡོད་མེད་ལ་ཐུག་ཡོད།

འདུལ་བའི་སྡོམ་རྒྱུན་ནི། ངས་བཅོམ་ལྡན་འདས་ལ་མ་གུས་མིན་པར་ནང་

ཚགས་ཀྱིས་ཞུས་ན། བཅོམ་ལྡན་འདས་ཞལ་བཞུགས་སྐབས་ཚུར་ཤོག་ཅེས་
བརྗོད་པ་དང་དགེ་སློང་གི་སྡོམ་པ་ཐོབ་ཀྱི་ཡོད། དྲི་བས་བསྙད་ནས་ཀྱང་དགེ་སློང་གི་

43

བོད་ཀྱི་ནང་ཆོས་ངོ་སྤྲོད་སྙིང་བཅུད།

སྡོམ་པ་ཐོབ་ཐུབ་པ་ཡོང་གི་ཡོད། བཅོམ་ལྡན་རང་ཉིད་མཉེས་པོ་བྱུང་ན་དགེ་སློང་གི་
སྡོམ་པ་ཐོབ་འགྲོ་བ་ཡིན། དྲི་བས་བསྙད་པ་དང་། ཚུར་ཤོག་གིས་བསྙེན་པར་རྫོགས་

པ་སོགས་རིགས་མང་པོ་ཞིག་ཡོད་པ་རེད། ཕྱིས་སུ་བཅོམ་ལྡན་འདས་ཀྱིས་གསོལ་
བཞིའི་ལས་ཀྱི་སྒོ་ནས་བསྙེན་པར་རྫོགས་པ་དང་། དེ་ཡང་མི་གཅིག་གིས་ཡོང་མི་
ཐུབ་པར་མཁན་པོ་དང་། སློབ་དཔོན། གྲོགས་དན་པ་སོགས་ཡུལ་དབུས་ཡིན་ན་མི་

བཅུ་ལས་མི་ཉུང་བ་དང་། ཡུལ་མཐའ་འཁོབ་ཡིན་ན་གྲངས་ལྔ་ལས་མི་ཉུང་བ་ཞིག་
དགོས་ཤིང་། དེ་དག་ཚང་ངེས་བྱུང་ན་ལས་ཀྱི་ཐོག་ནས་བསྒྲུབས་ཏེ་བསྙེན་པར་
རྫོགས་དགོས་ཞེས་གསུངས་ཡོད། དེ་ལྟར་དགེ་སློང་ཕ་སྒྲུབ་སྐབས་ཕ་རྐྱང་པས་

བསྒྲུབ་རྒྱུ་དང་། དགེ་སློང་མ་སྒྲུབ་སྐབས་མཁན་པོ་དེ་དགེ་སློང་མ་དགོས་ཤིང་།

དེས་ན་མཁན་པོ་དགེ་སློང་མས་བྱེད་པ་དང་། ལས་སློབ་དགེ་སློང་ཕ་དང་། ཁ་སྐོང་
དགེ་སློང་བཅུ་ཚོགས་ཀྱི་དབང་དུ་བྱས་ན་དགེ་སློང་ཕ་ལྔ་དང་དགེ་སློང་མ་ལྔ་བཅས་

དགོས་པ་འདུལ་བའི་གཞུང་དུ་གསུངས་ཡོད། ང་ཚོ་བོད་དུ་ཡོད་པའི་འདུལ་བའི་
སྡོམ་རྒྱུན་ནི་མགོན་པོ་ཀླུ་སྒྲུབ་ནས་བརྒྱུད་པའི་འདུལ་བའི་སྡོམ་རྒྱུན་དེ་ཡིན། དེ་

ཡང་སྡེ་པ་བཞིར་ཕྱེ་བའི་ནང་གི་གཞི་ཐམས་ཅད་ཡོད་པར་སྨྲ་བའི་སྡེ་པ་ཞེས་པ་དེ་
ཡིན།

རྒྱ་ནག་ལུགས་ཀྱི་སྡོམ་རྒྱུན་དེ་ནི། འོད་སྲུང་སྡེ་པ་དང་། ཆོས་སྲུང་སྡེ་པ་བཅས་

སྡེ་པ་ཁག་ཁ་ཤས་ཤིག་བརྗོད་རྒྱུ་འདུག རྒྱ་ནག་གི་ལུགས་ལ་དགེ་སློང་མའི་སྡོམ་

རྒྱུན་ཡོད་པ་ཡིན། འོན་ཀྱང་དགེ་སློང་མའི་སྡོམ་རྒྱུན་གྱི་སྡོམ་པ་འབོག་ཚུལ་ནི་ཇི་མ་
ཇི་བཞིན་འདུལ་བའི་གཞུང་དང་མཐུན་པ་བརྒྱ་ཆ་བརྒྱ་ཐམ་པ་ཡོད་མེད་ལ་ཞིབ་

44

༧གོང་ས་༧སྐྱབས་མགོན་ཆེན་པོ་མཆོག

འཇུག་བྱེད་དགོས་པ་ཡིན། ཉེ་སྔོན་ཡ་མཚན་ཧ་ཅང་ཆེན་པོ་ཞིག་བྱུང་སོང་། སིངྒ་

སྤུར་ནས་ཡོང་བའི་ནང་པ་མི་གྲངས་ཉི་ཤུ་རྩ་གྲངས་ཡོད་པའི་ཚོགས་པ་ཞིག་འདུག་

ཅིང་། དེའི་དབུ་འཁྲིད་མཁན་དེ་ཤྲིའ་རི་ལངྐ་ནས་ཡིན་ཞེས་པའི་དགེ་སློང་སེར་པོ་
ཞིག་འདུག ཁོ་རང་གི་རོགས་པ་དེ་དགེ་སློང་མ་ཡིན་ཞེས་གྱོན་གོས་སྔོ་དཀར་དང་

ནག་པོ་འདྲེས་མ་གྱོན་པ་ཡེ་ཤུའི་ཨ་ནི་ལྟ་བུ་ཞིག་འདུག མགོ་ལའང་ཡེ་ཤུའི་ཨ་ནི་
དག་གིས་གྱོན་རྒྱུ་དེ་དང་གཅིག་མཚུངས་ཤིག་གྱོན་འདུག ངོས་ནས་རབ་བྱུང་ཕོ་

མོ་ལ་གོས་དཀར་པོ་དང་ནག་པོ་རྩ་བ་ནས་གྱོན་མི་ཆོག་པར་འདུལ་བའི་གཞུང་ནས་

གོས་ངུར་སྨྲིག་དང་། ཡང་ན་སྔོན་པོ་ལས་དཀར་ནག་གཉིས་གྱོན་མི་ཆོག་པར་
གསུངས་ཡོད་ཅེས་བརྗོད་རྒྱུ་བྱུང་། ཁོང་དགེ་སློང་མ་ཡིན་པ་དང་། དེ་ཡང་ཁོ་རང་
གིས་དགེ་སློང་མ་སྒྲུབ་པ་ཡིན་ཞེས་བརྗོད་ཀྱི་འདུག དེ་ནི་ཚོད་ཚོད་མིན་ནམ་སྙམ་

སྟེ་ང་དོགས་པ་ཟ་བྱུང་། དེ་ནི་སོ་སོ་སོ་སོའི་ཚད་བསྡུར་ཡིན་པ་ལས། ངས་ཟུར་ཟ་
བྱས་པ་མིན། དེ་ནི་བརྒྱགས་བརྔན་ལྷ་བསང་ལས།
མཐུ་སྟོབས་རྫུ་འཕྲུལ་སོ་སོར་ཆེཿ
དཔལ་དང་འབྱོར་པ་སོ་སོར་ཆེཿ

མཛད་པ་འཕྲིན་ལས་སོ་སོར་ཆེཿ

མངའ་རིས་མངའ་ཐང་སོ་སོར་ཕྱེཿ
མཆོད་པའི་འོས་སུ་སོ་སོར་ཆེཿ

ཞེས་པ་ལྟར་སོ་སོ་ཡིན་པ་ལས་དེ་ལ་ང་ཚོས་ཇུས་གཏོགས་བྱ་རྒྱུ་གང་ཡང་

ལྷག་མེད། དེ་ནི་ཁོ་རང་གིས་ཐག་བཅད་པ་རེད་ང་ལ་ཇུས་གཏོགས་གང་ཡང་མེད།

45

བོད་ཀྱི་ནང་ཆོས་ངོ་སྤྲོད་སྙིང་བཅུད།

འོན་ཀྱང་འདུལ་བ་དང་མཐུན་པ་ཞིག་བྱེད་དགོས་ན་དེ་ནི་ཁྱད་མཚར་ཞིག་ཆགས་
ཡོད། དགེ་སློང་མ་ཡིན་ཞེས་ཕྱུ་པའི་བཟོ་དབྱིབས་དེ་ཡང་ཁ་འཛར་དང་ཕུ་འཛར་
ཅན། ཚོས་གཞི་ཡང་དཀར་ནག་ཡིན་སྟབས་མི་བདེ་བ་ཆགས་ཡོད། དེས་ན་རྒྱ་ནག་

ལུགས་ཀྱི་དགེ་སློང་མའི་སྡོམ་རྒྱུན་དེ་དག་རྣམ་པར་དག་པ་ཞིག་ཡོད་མེད་ཇི་ལྟར་
ཡིན་ཞིབ་འཇུག་བྱེད་དགོས་པ་ཞིག་རེད་འདུག

ཝི་ཏི་ནམ་གྱི་དགེ་སློང་ངོ་ཤེས་པ་ཞིག་ཡོད་པ་ཁོང་གིས་བརྗོད་གསལ་ལ༑ ཝི་

ཏི་ནམ་དུ་ཡོད་པའི་དགེ་སློང་མའི་སྡོམ་རྒྱུན་དེ་ནི་སྡོམ་རྒྱུན་རྣམ་པར་དག་པ་ཡིན་

ཞེས་གསུང་གི་འདུག དེ་ལ་ཞིབ་འཇུག་བྱ་རྒྱུ་བྱུང་མེད། དགེ་སློང་མའི་སྡོམ་པ་

འབོག་སྟངས་ཇི་ལྟར་འབོག་གི་ཡོད་པ་དང་། དེ་ཡང་སྡོམ་རྒྱུན་རྣམ་དག་བར་མ་ཆད་
དུ་ཡོད་མེད་སོགས་ཞིབ་ཚགས་ཀྱི་ཐོག་ཏུ་ཞིབ་འཇུག་བྱས་མེད་པས་ཇི་ལྟར་ཡིན་
མི་ཤེས།

བོད་ལ་ཆ་བཞག་ན། བོད་ཀྱི་འདུལ་བའི་ཕྱག་ལེན་དེ་བཞིན་གཞི་ཐམས་ཅད་

ཡོད་པར་སྨྲ་བའི་སྡེ་པ་ཞེས་པ་དེ་རེད། ང་ཚོས་འདུལ་བའི་ཁུངས་བརྩི་སའི་སོ་ཐར་

གྱི་མདོ་དེ་ཡང་ལེགས་སྦྱར་སྐད་དུ་ཡོད་ཅིང་། ལེགས་སྦྱར་སྐད་དུ་ཡོད་པ་དེ་ཉིད་

བོད་ཡིག་ཏུ་བསྒྱུར་བ་ཡིན། ཐེག་དམན་པའི་ཡུལ་གྲུ་ཁག་ཏུ་ཡོད་པའི་སོ་སོར་ཐར་
པའི་མདོ་རྣམས་པལིའ་ནང་དུ་ཡོད་པ་ཡིན།

དེས་ན་པལཱིའི་ནང་དུ་ཡོད་པའི་འདུལ་བའི་སོ་སོར་ཐར་པའི་མདོའི་ནང་དུ་སྔོན་

བཅས་ཀྱི་ལྟུང་བ་ ༢༢༠ ཙམ་ཞིག་འདུག ད་ལྟ་ང་ཚོའི་སོ་སོར་ཐར་པའི་མདོ་ལེགས་

སྦྱར་གྱི་ཐོག་ཏུ་ཡོད་པ་དེ་དགེ་སློང་ལ་སྔོན་བཅས་ཀྱི་ལྟུང་བ་ཁྲིམས་ ༢༥༣ ཡོད།

46

༧གོང་ས་༧སྐྱབས་མགོན་ཆེན་པོ་མཆོག

དེ་དག་ལ་ངོས་ནས་སྔར་ཞིབ་འཇུག་བྱས་མྱོང་བ་སྟེ་ཕམ་པ་བཞི་དང་། ལྷག་མ་བཅུ་

གསུམ། སྤང་ལྟུང་སུམ་ཅུ་བཅས་གཅིག་པ་རེད། ཐེག་དམན་གྱི་གཞུང་ལ་འབའ་ཞིག་

པ་ ༩༢ འདུག་ཅིང་། ང་ཚོའི་དེའི་ནང་ ༩༠ ཐམ་པ་རེད། མ་ངེས་པ་གཉིས་དང་།
སོར་བཤགས་བཞི་གཅིག་པ་ཡིན། ཉེས་བྱས་བཞི་ལ་པལིའའི་ནང་ ༧༥ ཡོད།

བསྡོམས་པས་སྔོན་བཅས་ཀྱི་ལྟུང་བ་ ༢༢༠ ཡིན། ངོས་རང་གི་བསམ་པ་ལ་ ༢༢༧

ཡོད་སྙམ་ཡང་། གྲངས་རྩིས་ཡོང་དུས་ ༢༢༠ ལས་ལོང་གི་མི་འདུག ཁ་སྔོན་འདི་
སྐོར་གཞན་ཞིག་དང་བཀའ་མོལ་བྱུང་བས་ ༢༢༧ ལོང་གི་མི་འདུག་ཅེས་བརྗོད་

བྱུང་། སྐབས་དེར་གྲངས་རྩི་སྐབས་ ༢༢༠ ལས་མེད་པ་ལྟ་བུ་ཞིག་འདུག དེ་ནས་
བརྩིས་ན་ཤེས་ཀྱི་རེད། ཅེས་སྐབས་དེར་བརྗོད་རྒྱུ་བྱུང་། ལེགས་བཤད་གསེར་ཕྲེང་
གི ་ནང་མཚམས་སྦྱོར་གྲངས་འདྲེན་མཛད་པ་དེ་དང་བསྡོ མ ས་བསྐྱོན་པ་གཉི ས ་
གྲངས་མི་འདྲ་བ་ཆགས་ཏེ་དེ་ནི་རྗེ་རིན་པོ་ཆེས་པཎྜི་ཏས་མཉམ་པར་མ་བཞག་པ་
རེད་ཅེས་གསུངས་ཡོད།

ཕམ་པ་བཞི། ལྷག་མ་བཅུ་གསུམ། སྤང་ལྟུང་སུམ་ཅུ་ཞེས་གྲངས་རྩི་སྐབས་

༢༢༧ ལོང་གི་མེད། དེ་ལ་ཁྱད་པར་གང་ཡང་མི་འདུག གང་ལྟར་བསླབ་པའི་གྲངས་

ལ་མང་ཉུང་གི་ཁྱད་པར་ཡོད། དཔེར་ན། ངོས་ནས་གསལ་པོར་དྲན་པ་ཞིག་ལ། ཐེག་
དམན་གྱི་པལིའ་ཡི་སོ་སོར་ཐར་པའི་མདོའི་ནང་དུ་ཤམ་ཐབས་ཟླུམ་པོར་བགོ་བར་

བྱའོ་ཞེས་པ་དེ་ལས་མེད། ང་ཚོའི་ལེགས་སྦྱར་ནང་ཡོད་པའི་སོ་སོར་ཐར་པའི་
མདོའི་ནང་ཤམ་ཐབས་ཟླུམ་པོར་བགོ་བར་བྱའོ། །ཧ་ཅང་བརྩིང་བ་དང་། ཧ་ཅང་
འཇོལ་བ་མ་ཡིན་པ་དང་། ཏ་ལའི་ལོ་མ་ལྟར་མ་ཡིན་པ་དང་། འབྲུའི་ཕུ་མ་ལྟར་མ་

47

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཡིན་པ་དང་། གླང་པོ་ཆེའི་སྣ་བ་ལྟར་མ་ཡིན་པ་བགོ་བར་བསླབ་པར་བྱའོ། །ཞེས་
བདུན་གསུངས་ཡོད།

ཤམ་ཐབས་ལ་ནི་རྣམ་བདུན་དང་། །

སྟོད་གཡོགས་ལ་ཡང་རྣམ་གསུམ་དང་། །
ཤིན་ཏུ་དག་པ་སོགས་ལ་ལྔ། །

ཞེས་ཉེས་བྱས་ ༡༡༢ འདི་ལྟར་སླེབས་ཡོང་གི་ཡོད། དེས་ན་ཕྲན་བུ་མི་འདྲ་བ་

ཡོད། ང་ཚོའི་སློབ་དཔོན་ཡོན་ཏན་འོད་ཀྱིས་མཛད་པའི་འདུལ་བ་མདོ་རྩ་བ་དེ་ཡང་

ལེགས་སྦྱར་སྐད་ཐོག་ཏུ་ཡོད། དེས་ན་འདུལ་བ་མདོ་རྩ་བ་དང་། དེའི་ཁུངས་འདུལ་

བ་ལུང་སྡེ་བཞིར་གཏུགས་ཡོང་སྐབས། འདུལ་བ་ལུང་སྡེ་བཞི་སྤྱི་ཡོངས་ཚིག་གི་གོ་
བ་ལེན་སྟངས་དེ་དགེ་སློང་མ་སྒྲུབ་སྐབས་མཁན་མོ་དགོས་ཞེས་གསུངས་ཡོད།

སྤྱིར་བཏང་འདུལ་བའི་གཞུང་དུ་དམིགས་བསལ་གསུང་རྒྱུ་ཡོད། འདུལ་བ་འཛིན་

པ་ཁ་ཤས་ཀྱིས་དགེ་སློང་ཕས་མཁན་པོ་བྱས་ན་འགྲིགས་ཀྱི་ཡོད་པ་ལྟ་བུ་འདུག་

ཅེས་གསུངས་པ་དང་། ཕལ་མོ་ཆེས་དེས་མི་འགྲིགས་པར་ངེས་པར་དུ་མཁན་མོ་
དགོས་ཞེས་གསུང་གི་ཡོད། དེས་ན་དགེ་སློང་མའི་སྡོམ་རྒྱུན་སླར་གསོ་བྱ་རྒྱུའི་དོན་

དུ་ཆོས་རིག་ལས་ཁུངས་ནས་ཕལ་ཆེར་འདས་པའི་ལོ་སུམ་ཅུ་ཙམ་གྱི་རིང་ལ་ཞིབ་
འཇུག་བྱས་པ་རེད། དགེ་སློང་མའི་སྡོམ་རྒྱུན་སླར་གསོ་བྱ་རྒྱུའི་དོན་དུ་འདུལ་འཛིན་

པའི་ཚོགས་ཆེན་ཐེངས་བཞི་ལྔ་ཙམ་འཚོགས་པ་དང་། ཚོགས་ཆེན་གཅིག་ནོར་
གླིང་དུ་ཚོགས་ཤིང་སྐབས་དེར་རྒྱ་ཡི་མཁན་པོ་ཞིག་ཀྱང་ཡོད། དེ་ནི་ང་ཚོས་ཐག་

གཅོད་ཐུབ་ཐབས་རྩ་བ་ནས་མེད། དེ་ནི་བཅོམ་ལྡན་འདས་ཀྱིས་འདུལ་བའི་གཞུང་

48

༧གོང་ས་༧སྐྱབས་མགོན་ཆེན་པོ་མཆོག

ནང་གསུངས་པ་ལྟར་འདུལ་བ་འཛིན་པའི་ཐོག་ནས་ཞིབ་འཇུག་བྱས་ཏེ་མང་མོས་ཀྱི་
ཐོག་ནས་ཐག་གཅོད་བྱ་རྒྱུ་ལས་བྱ་ཐབས་གཞན་མེད།

དེ་མིན་རབ་བྱུང་མ་ལ་མཐོང་ཆུང་བྱས་པ་དང་། ཐོབ་ཐང་གི་ཐོག་ནས་མ་

འགྲིགས་པ་ཏན་ཏན་རེད། དེར་བརྟེན་ང་ཚོས་ཐུབ་པ་དེ་ནི་གོང་དུ་བརྗོད་པ་ལྟར་

དགེ་བཤེས་མ་བཞག་དགོས་ཤིང་། དགེ་བཤེས་མ་བཞག་རྒྱུའི་ཐོབ་ཐང་གཅིག་པ་
དང་། སློབ་གཉེར་བྱ་རྒྱུའི་ཐོབ་ཐང་ཡང་གཅིག་པ་རེད། དེས་ན་བཙུན་དགོན་རྣམས་
ཀྱིས་ངེས་པར་གཞུང་ཆེན་ཁག་ལ་ཐོས་བསམ་སློབ་གཉེར་བྱེད་དགོས་ཀྱི་འདུག་

ཅེ ས ་ཐོ ག ་མར་བཙུན་དགོ ན ་དགེ ་ ལྡན་ཆོ ས ་གླི ང ་དུ་མཛད་སྒོ་འཚོ ག ས་པ་དང་།
སྐབས་དེར་ང་རང་ཡང་ཕྱིན་ཏེ་མངོན་རྟོགས་རྒྱན་གྱི་དབུ་ནས་བཤད་པ་ཕྲན་བུ་

བྱས་ཏེ་མཚན་ཉིད་འགོ་འཛུགས་ཀྱི་ཐོག་མར་རྟེན་འབྲེལ་འདི་ལྟར་བྱས་པ་རེད། དེ་
ནས་ཕལ་ཆེར་ལོ་ངོ་བཞི་བཅུ་ཙམ་ཕྱིན་ཡོད།

སྐབས་ཤིག་ང་ཚོ་གོ་བསྡུར་བྱུང་བ་ཞིག་ལ། དགེ་བཤེས་མ་ཐོན་དགོས་ཀྱི་

འདུག་ཅེས་བརྗོད་སྐབས། ཡང་ཁ་ཤས་ཀྱིས་དགེ་བཤེས་མ་ཡོང་གི་མ་རེད་བརྗོད་
ཅིང་། སྐབས་དེར་ངོས་ནས་བརྗོད་པ་ལ། བཅོམ་ལྡན་འདས་རང་ཉིད་ཀྱིས་དགེ་སློང་
ཕ་དང་དགེ་སློང་མ་གནང་འདུག དེས་ན་དགེ་བཤེས་ཕ་དང་དགེ་བཤེས་མ་ཏན་ཏན་

ཡོང་ཆོག་པ་ཡིན་ཞེས་བརྗོད་རྒྱུ་བྱུང་། དེས་ན་ང་ཚོ་ཐོབ་ཐང་གཅིག་པ་ལོངས་སུ་
སྤྱོད་དགོས་པ་ལྟར། གཞུང་ཆེན་ངེས་པར་བལྟ་དགོས་པ་དང་། དེ་རྗེས་དགེ་བཤེས་

མ་བཞག་དགོས་པ་ཡིན། དགེ་བཤེས་མའི་རྒྱུགས་སྤྲོད་བྱས་ནས་མཐའ་མའི་ལག་

ཁྱེར་སྤྲོད་ཕྱོགས་སོགས་ཞིབ་ཕྲ་གཏན་འཁེལ་བྱུང་ཡང་། ད་ཆ་དགེ་བཤེས་མའི་

49

བོད་ཀྱི་ནང་ཆོས་ངོ་སྤྲོད་སྙིང་བཅུད།

དམ་བཅའ་བཞག་རྒྱུའི་མཚམས་སུ་སླེབས་པ་ལྟ་བུ་མཐོང་། བཙུན་མའི་ནང་ནས་
མཚན་ཉིད་ལྟ་མཁན་ཧ་ཅང་ཡག་པོ་འདུག

འཁོར་བར་ཐོག་མཐའ་ཡོད་མེད།

དྲི་བ། ྋགོང་ས་མཆོག་ལ་ཐད་ཀར་བཀའ་འདྲི་ཞུ་རྒྱུའི་གོ་སྐབས་ཐོབ་པར་ང་

རང་ཧ་ཅང་སྐལ་བ་བཟང་པོ་ཡིན་བསམ་གྱི་འདུག དེས་ན་བཀྲ་ཤིས་བདེ་ལེགས་ཞུ་
རྒྱུ་ཡིན། ང་ཚོའི་སློབ་གྲྭ་ཁག་ཏུ་ནང་ཆོས་ཀྱི་ལྟ་གྲུབ་སྦྱོང་སྐབས། འཁོར་བ་ལ་ཐོག་

མའི་མཐའ་མེད་ཅིང་། མཐའ་མའི་མཐའ་ཡོད། སེམས་ཅན་ཐམས་ཅད་སངས་རྒྱས་
ཀྱི་གོ་འཕང་ཐོབ་ན་འཁོར་བའི་མཐའ་མ་ཡིན་ཞེས་གསུང་གི་ཡོད། འོན་ཀྱང་ངའི་
བསམ་པར་ང་ཚོ་སེམས་ཅན་ལ་གྲངས་མེད་སྟབས་དེ་དག་ཐམས་ཅད་སངས་རྒྱས་
པ་ལ་དུས་ཚོད་ངེས་ཅན་ཡོད་དམ་ཞེས་བཀའ་འདྲི་ཞུ་རྒྱུ་ཡིན།

བཀའ་ལན། དེ་ནི་ཇུས་གཏོགས་མེད་པའི་ཇུས་གཏོགས་ཟེར་བ་དེ་རེད། གང་

ལྟར་ཕལ་ཆེར་གསེར་ཕྲེང་སྐབས་གཉིས་པའི་ནང་དུ་འཁོར་བར་མཐའ་མའི་མཐའ་
མེད་ཅེས་གསུངས་ཡོད། སྤྱིར་སེམས་ཅན་བྱེ་བྲག་པ་རེ་རེའི་འཁོར་བར་མཐའ་ཡོད་

ལ། སེམས་ཅན་ཐམས་ཅད་ཅེས་བརྗོད་ན། སེམས་ཅན་ནི་མཐའ་ཡས་པ་ཡིན་

སྟབས་དེ་ལ་འཁོར་བའི་མཐའ་འཇོག་མི་ཐུབ་ཅེས་གསུངས་ཡོད། སྤྱིར་བཏང་
འཁོར་བར་མཐའ་ཡོད་ཅེས་གསུང་མཁན་གཅིག་དང་། འཁོར་བར་མཐའ་མེད་ཅེས་
གསུང་མཁན་བཅས་ཁས་ལེན་གྱི་རྒྱུན་གཉིས་ཡོད། དེ་ལ་ང་ཚོར་ཇུས་གཏོགས་དེ་

ཙམ་མེད། སྤྱིར་བཏང་འཁོར་བར་མཐའ་ཡོད་མེད་གང་ལྟར་ཡང་། རང་ཉིད་འཁོར་

བའི་མཐའ་ཟིན་ཐུབ་པ་ཞིག་བྱུང་ན་འགྲིགས་པ་ཡིན། དེས་ན་ངས་གོང་དུ་རྩེད་མོ་

50

༧གོང་ས་༧སྐྱབས་མགོན་ཆེན་པོ་མཆོག

རྩེས་པ་ལྟར། ཇུས་གཏོགས་མེད་པའི་ཇུས་གཏོགས་རེད་ཅེས་བརྗོད་པ་དེ་ལྟར་
ཡིན། དེ་ལ་ད་དུང་རྟགས་གསལ་བཏང་ན་སྙིང་པོ་གང་ཡང་མེད། སེམས་ཅན་ཐམས་

ཅད་སངས་རྒྱས་པའི་གནས་སྐབས་སུ་ལོངས་སྐུ་ངེས་པ་ལྔ་ལྡན་ཡིན་ནམ་མིན་

ཞེ ས ་པ་ལྟ་བུ་སྙི ང ་པོ ་ གཏན་ནས་མེ ད ་པའི ་ རྟགས་གསལ་གྱི ་ སྐད་ཆ་ཞི ག ་རེ ད །
རྟགས་གསལ་ཟབ་པོ་གཏོང་རྒྱུ་མེད་སྟབས། དེ་ལྟ་བུ་བཏང་ནས་བསྡད་པ་རེད། དེ་
ལ་སྙིང་པོ་གང་ཡང་མེད།

སྔར་སྔགས་ཀྱི་དམ་བཅའ་ཞིག་ལ་མི་གཅིག་གིས་རྟགས་གསལ་བཏང་ཞིང་།

བླ་མ་རྒྱུད་པ་གྲྭ་ཚང་ལ་དགེ་འདུན་ཞལ་གྲངས་ལྔ་བརྒྱ་ཙམ་ཡོད་པ་དེ་རྣམས་རྡོ་རྗེ་

འཆང་ཡིན་དང་མིན་ཞེས་འདྲི་སྐབས། རྟེན་འབྲེལ་ལ་བསམ་པ་མིན་ནམ་རྡོ་རྗེ་འཆང་
ཡིན་ཞེས་ལན་བཏབ། འོ་ན་རེག་བྱ་རྡོ་རྗེ་མ་དང་བཅས་པ་རེད་དམ་ཞེས་དྲིས་པར།
དེ་ལ་ལན་བཏབ་མ་ཐུབ་པར་ལུས་ཚུལ་ཤོད་རྒྱུན་དུ་ཡོད་ཅེས་བཀའ་བསྩལ།།

བོད་ཀྱི་སྐད་ཡིག་སྲུང་སྐྱོབ་བྱེད་ཐབས།

དྲི་བ། ྋགོང་ས་ཏཱ་ལའི་བླ་མ་མཆོག་ལ་འཚམས་འདྲིའི་བཀྲ་ཤིས་བདེ་ལེགས་

ཞུ་བ་དང་ཆབས་ཅིག བོད་ཀྱི་སྐད་ཡིག་སྐོར་གྱི་བཀའ་འདྲི་ཞིག་ཞུས་ཆོག་པ། ང་
ཚོའི་སྐད་ཡིག་འདི་ངོ་བོ་དང་བཀོལ་སྤྱོད་གང་གི་ཆ་ནས་རྒྱལ་སྤྱིའི་ཚད་ལྡན་གྱི་
ཡིག་རིགས་གྲས་སུ་གཏོགས་ཀྱང་། བཙན་བྱོལ་དུ་སློབ་གྲྭ་ཁག་གིས་གཙོས་སྤྱི་

ཚོགས་ཐོག་ལག་ལེན་བྱེད་མཁན་ཧ་ཅང་ཉུང་ངུ་ཡིན། གཞོན་སྐྱེས་མང་པོ་ཞིག་
བོད་ཡིག་ལ་དོ་སྣང་དང་། ཚོར་སྣང་མེད་པ་དེ་ལ་ཧ་ཅང་བློ་འཚབ་ཆེན་པོ་འདུག

བོད་ནང་མཚོན་ན་ཕ་སྐད་སྲུང་སྐྱོབ་ཚོགས་པ་བཙུགས་ནས་རང་ཉིད་ཀྱི་སྐད་ཡིག་

51

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལ་སྲུང་སྐྱོབ་དང་བརྩི་འཇོག་བྱེད་བཞིན་ཡོད་པ་དང་། ྋགོང་ས་མཆོག་གིས་ཀྱང་

བོད་ཀྱི་སྐད་ཡིག་སྲུང་སྐྱོབ་ཀྱི་ཐད་ལ་བཀའ་སློབ་རིམ་པར་སྩལ་ཡོད་ཀྱང་། འདིར་
སྐད་ཡིག་སྲུང་སྐྱོབ་ཀྱི་ཕྱོགས་ལ་ནུས་པ་ཤུགས་ཆེན་པོ་ཞིག་ཐོན་གྱི་མེད་པའི་སྣང་

ཚུལ་འདུག་པས་གནས་སྟངས་འདིའི་ཐད་ལ་ྋགོང་ས་མཆོག་གི་དགོངས་ཚུལ་
ཞིག་བཀའ་གནང་རོགས།

བཀའ་ལན། དེ་ནི་དངོས་ཡོད་གནས་ཚུལ་རེད། སྔར་ཕྱི་ལོ་ ༡༩༦༠ ལོར་

ཤེས་རིག་ཚོགས་ཆེན་ཐེངས་དང་པོ་འཚོགས་པའི་སྐབས་དེར་སློབ་ཚན་རྣམས་
རི མ ་བཞི ན ་བོ ད ་སྐད་ཐོ ག ་བསྒྱུར་ནས་སློ བ ་དགོ ས ་ཀྱི ་ འདུག་ཅེ ས ་བརྗོ ད ་ཡོ ད །

སྐབས་དེར་ང་ཚོའི་ངོ་ཤེས་པོ་ལན་ཌིའི་སྤོ་བོ་ལགས་གཅིག་དང་། རྨོ་བོ་ལགས་
གཅིག་ཡོད། ཁོང་གཉིས་བཟའ་ཚང་མིན། ཧ་ཅང་ཡག་པོ་ཡོད། རྨོ་བོའི་མིང་ལ་ཨུ་
མ་དྷི་ཝི་ཟེར་བ་དང་། ང་ཚོས་སྤོ་བོ་ལགས་དེར་པོ་ལན་སྤོ་བོ་ལགས་ཞེས་བརྗོད་ཀྱི་

ཡོད། སྤོ་བོ་ལགས་ཀྱིས་སྐབས་དེར་སློབ་ཚན་རྣམས་བོད་ཡིག་ཏུ་བསྒྱུར་རིམ་

བཞིན་སློབ་རྒྱུ་དང་། ཐ་ན་ཉིན་རེ་ཉིན་རེ་འཁྲིད་རྒྱུའི་སློབ་ཚན་དེ་ཉིན་གཅིག་གིས་
གོང་དུ་བོད་ཡིག་ཏུ་བསྒྱུར་ནས་བོད་ཡིག་གི་ཐོག་ནས་སློབ་ཁྲིད་བྱེད་དགོས་ཞེས་
བཤད་ཡོད།

ངས་དོ་སྣང་བྱུང་བ་གཅིག་ལ། ཕྱི་ལོ་ ༡༩༥༤ ལོར་ང་ཚོ་རྒྱ་ནག་པེ་ཅིང་དུ་

ཕྱིན་པ་རེད། ཕྱི་ལོ་ ༡༩༥༥ ལོར་རྒྱ་ནག་གི་ས་ཁུལ་ཁག་ལ་ལྟ་སྐོར་དུ་འགྲོ་སྐབས་

བྱང་ཤར་ཁུལ་ཀོ་རི་ཡ་དང་ས་མཚམས་འཁེལ་བ་དེར་ཡན་པན་ཀོ་རི་ཡ་ཞེས་པའི་

མི་རིགས་ཀྱི་རང་སྐྱོང་ཆུང་ཆུང་ཞིག་ཡོད། དེར་ལྟ་སྐོར་བྱེད་སྐབས་ཁོང་ཚོའི་མཐོ་

52

༧གོང་ས་༧སྐྱབས་མགོན་ཆེན་པོ་མཆོག

རིམ་སློབ་གྲྭའི་སློབ་ཚན་རྣམས་མི་རིགས་རང་ཉིད་ཀྱི་སྐད་ཡིག་ཐོག་སློབ་ཁྲིད་བྱེད་

ཀྱི་འདུག་པ་དེ་ལ་དོ་སྣང་བྱུང་། ངེས་པར་རང་ཉིད་ཀྱི་སྐད་ཡིག་ཐོག་སློབ་ཚན་ཆ་
ཚང་སློབ་ཐུབ་པ་ཞིག་དང་། དབྱིན་ཇི་དང་རྒྱ་ཡིག་ལྟ་བུ་སློབ་རྒྱུ་ནི་སྐད་ཡིག་རྐྱང་

པ་བསླབ་རྒྱུ་དང་དེ་མིན་གྱི་སློབ་ཚན་གཞན་རྣམས་བོད་ཀྱི་སྐད་ཡིག་གི་ཐོག་ནས་
ཆ་ཚང་སློབ་ཁྲིད་ཐུབ་པ་བྱུང་ན་ཞེས་སྐབས་དེར་སྐད་ཆ་བྱུང་བ་རེད།

འོན་ཀྱང་སྐབས་དེར་ལམ་སང་ལག་ལེན་བསྟར་ཐུབ་པ་བྱུང་མེད། གང་ལགས་

ཤེ་ན། སློབ་ཚན་རྣམས་ཀྱི་སློབ་དེབ་མེད་ཅེས་དེ་ལྟར་ལུས་པ་རེད། དེ་རྗེས་བར་

སྐབས་ནས་བོད་ཕྲུག་ཁྱིམ་སྡེས་འཛིན་གྲྭ་ལྔ་པ་བར་སློབ་ཚན་ཆ་ཚང་བོད་ཡིག་ཏུ་

བསྒྱུར་ནས་སློབ་ཁྲིད་བྱས་ཡོད། དེ་ལྟར་སློབ་ཁྲིད་བྱས་པ་ལ་དགེ་མཚན་ཡང་འདུག་
ཅེས་བརྗོད་ཀྱི་འདུག སློབ་ཕྲུག་རྣམས་ལ་སློབ་ཚན་ཁྲིད་སྐབས་སྐད་དེ་བོད་སྐད་ཀྱི་

ཐོག་ནས་ཁྲིད་སྟབས་སློབ་ཕྲུག་ཚོར་སྐད་ཀྱི་ཐོག་ནས་དཀའ་ངལ་མེད། དེ་མིན་སློབ་

ཚན་གཞན་དབྱིན་སྐད་ཐོག་ནས་ཁྲིད་སྐབས་སྐད་གསར་པ་ཞིག་དང་སློབ་ཚན་གྱི་
ནང་དོན་ཡང་གསར་པ་ཞིག་ཡིན་སྟབས། ཤེས་རྟོགས་ཆ་ཚང་ཡོང་རྒྱུར་དཀའ་ངལ་
འཕྲད་ཀྱི་འདུག བོད་སྐད་རང་གི་ཐོག་ནས་སློབ་ཁྲིད་བྱས་ན་ཤེས་རྟོགས་ཡག་པོ་

ཡོང་གི་འདུག་ཅེས་སྐད་ཆ་བྱུང་བ་རེད། དེས་ན་ང་ཚོས་དེ་ལྟར་ལག་ལེན་འདི་ལྟར་
བསྟར་གྱི་ཡོད། གངས་ཅན་སྐྱིད་གཤོངས་སུ་སྲོལ་རྒྱུན་གྱི་མེས་དབོན་སློབ་གྲྭ་
བཙུགས་ནས་སློབ་ཚན་ཆ་ཚང་བོད་སྐད་ཐོག་སློབ་ཁྲིད་བྱེད་ཀྱི་ཡོད།

ང་ཚོས་ཐོག་མ་ནས་དེ་ལྟར་དོ་སྣང་བྱས་ཡོད། འོན་ཀྱང་ཕྱོགས་གཅིག་ནས་

མཐོ་རིམ་གྱི་སློབ་སྦྱོང་རྣམས་དབྱིན་སྐད་ཀྱི་སློབ་ཚན་ཐོག་ནས་འགྲོ་དགོས་པ་དེས་

53

བོད་ཀྱི་ནང་ཆོས་ངོ་སྤྲོད་སྙིང་བཅུད།

དཀའ་ངལ་གཅིག་འཕྲད་པ་དང་། གཉིས་ནས་ང་ཚོའི་སློབ་དེབ་དེ་དག་ཀྱང་ཚགས་
ཚུད་པོ་ཞིག་བྱུང་མེད་པ་ཐག་གཅོད་རེད།

སྔ་ལོ་ངོས་ནས་སྡུག་སྐད་བརྒྱབ་པ་ཡིན། ང་ཚོའི་སློབ་གྲྭ་ཁག་བཙུགས་ནས་

ལོ་ལྔ་བཅུ་ཙམ་སོང་ཡོད། འདས་པའི་ལོ་ངོ་ལྔ་བཅུའི་ནང་ནས་ཐོག་མའི་ལོ་བཅུ་དང་
ཉི་ཤུ་ནི་ང་ཚོ་འཐོམས་སངས་རྒྱུ་ཡིན་པས་ཁག་མེད། ཐོག་མར་སློབ་གྲྭ་འཛུགས་

རྒྱུའི་ཐོག་བསམ་བློ་བཏང་སྟེ་དེའི་ཐོག་ཨུ་ཚུགས་བརྒྱབ་པ་ལས་གཞན་བྱ་རྒྱུ་བྱུང་
མེད། དེ་རྗེས་ལོ་ཉི་ཤུའི་རིང་ཡར་རྒྱས་གཏང་རྒྱུའི་ཐོག་ཤུགས་རྒྱག་དགོས་ཞེས་

འབོད་སྐུལ་ཧ་ཅང་མང་པོ་བྱས་པ་ཡིན། འོན་ཀྱང་འདོད་བློ་ཁེངས་པའི་ཡར་རྒྱས་

ཤིག་བྱུང་མེད་པར་འཆར་ཅན་ཁོ་ནའི་ཐོག་ཏུ་ཕྱིན་ཡོད། དེ་ལྟར་ཏན་ཏན་འཐུས་
ཤོར་ཕྱིན་འདུག འཐུས་ཤོར་ཕྱིན་ཟིན་པ་ལ་བྱ་རྒྱུ་གང་ཡང་ལྷག་མེད། ད་ཕན་

འཐུས་ཤོར་སོང་བ་རྣམས་རྒྱུ་གང་དང་། རྐྱེན་གང་གིས་འཐུས་ཤོར་སོང་བ་དེ་ལ་
ཞིབ་འཇུག་བྱས་ཏེ་མ་འོངས་པར་དེ་ལྟར་འཐུས་ཤོར་མི་ཡོང་བའི་བསམ་བློ་གཏོང་

དགོས། ཞེས་སྔ་ལོ་ཤེས་རིག་ཚོགས་ཆེན་འཚོགས་སྐབས་ཤོད་རྒྱུ་བྱུང་། ད་ལྟ་
འགུལ་བསྐྱོད་ཅིག་རྒྱག་གི་ཡོད་པ་རེད།

དེ་བཞིན་ཕྱོགས་གཅིག་ནས་སློབ་ཕྲུག་རང་ཉིད་ཀྱི་ངོས་ནས་ཀྱང་བོད་ཡིག་ལ་

དེ་ཙམ་གྱི་དོ་སྣང་དང་། དོན་གཉེར་མ་བྱས་པ་ཞིག་ཀྱང་ཡོང་སྲིད་པ་ཡིན། དཔེར་ན་
བོད་ནང་ཆ་བཞག་ན། ས་ཁུལ་འགའ་ཤས་ཧ་ཅང་ཡག་པོ་ཡོད་པ་ལྟ་བུ་འདུག ཕལ་

ཆེར་མདོ་སྨད་ཀྱི་ཁུལ་ནས་བོད་ཡིག་ལ་ཤུགས་ཆེན་པོ་རྒྱག་གི་ཡོད་པ་ལྟ་བུ་འདུག
དེ་མིན་རང་སྐྱོང་ལྗོངས་ལྟ་བུར་ཆ་བཞག་ན། བོད་ཡིག་ཐོག་ཆེད་མངགས་དམ་དྲག་

54

༧གོང་ས་༧སྐྱབས་མགོན་ཆེན་པོ་མཆོག

བྱེད་ཀྱི་ཡོད། ཉེ་ཆར་ལྷ་སར་ཡོད་པའི་བོད་ལྗོངས་སློབ་གྲྭ་ཆེན་མོའི་མི་ཞིག་ཐུག་
འཕྲད་བྱུང་། དེས་རྒྱ་དཔོན་ཁྲིན་ཁུན་ཡོན་ཟེར་བ་ལྷ་སར་བསླེབས་རྗེས་སློབ་གསོའི་

ཐད་འགྱུར་བཅོས་ཆེན་པོ་ཞིག་བཏང་སོང་། དེའི་གོང་བོད་ལྗོངས་སློབ་གྲྭ་ཆེན་མོར་

བཤེས་སྤྲིང་སོགས་སློབ་ཁྲིད་བྱེད་ཀྱི་ཡོད་པ་རྣམས་ཁྲེན་ཁུན་ཡོན་བསླེབས་པ་ནས་

བཟུང་སྟེ་དེ་དག་ཚང་མ་མཚམས་འཇོག་བྱེད་དུ་བཅུག་ནས། རྒྱ་ཡིག་གི་སློབ་དེབ་
ནས་ཚུར་བཤུས་ཏེ་སློབ་ཁྲིད་བྱ་རྒྱུ་ལས། བོད་ཡིག་རང་གི་ཐོག་ནས་རྩ་འཛིན་བྱེད་

ས་མེད་པ་ཆགས་སོང་ཞེས་དང་། མིང་ཚིག་ཀྱང་ཆོས་ཀྱི་གོ་དོན་ཡོད་པའི་མིང་

ཚིག་བེད་སྤྱོད་ཆོག་གི་མ་རེད་ཅེས་བསྒྱུར་བཅོས་བཏང་སོང་། དེ་ནས་བཟུང་
འཐུས་ཤོར་ཤུགས་ཆེ་ཕྱིན་སོང་ཞེས་བརྗོད་ཀྱི་འདུག དེ་ལྟ་བུའི་གནས་ཚུལ་
གཅིག་གི་ཐོག་ནས་ཀྱང་ཡོང་གི་ཡོད།

བདེན་པ་ཡིན་མིན་མི་ཤེས་ཀྱང་། སྔ་ལོ་ངས་གོ་ཐོས་བྱུང་བ་ཞིག་ལ། བོད་རང་

སྐྱོང་ལྗོངས་ནས་རྒྱ་ནག་དབུས་གཞུང་ལ་བསམ་འཆར་ཞིག་ཕུལ་བའི་ནང་སྔོན་

འགྲོའི་སློབ་ཚན་ནས་བཟུང་རྒྱ་ཡིག་གཙོ་བོར་བྱས་ཏེ་སློབ་དགོས་པ་དང་། དེ་མིན་
དགོན་སྡེ་ཁག་ཀྱང་རྒྱ་ནག་ནང་གི་དགོན་པ་དང་ལྷ་ཁང་ལྟར་དཀོན་གཉེར་ཁ་ཤས་
གཞག་རྒྱུ་ལས་དེ་མིན་སློབ་གཉེར་བྱེད་ཡུལ་གྱི་ལྟེ་གནས་བྱས་ཏེ་གྲྭ་པ་མང་པོ་སྡོད་

རྒྱུ་འདི་ཡག་པོ་མི་འདུག་ཅེས་པའི་བསམ་འཆར་བཤད་ཡོད། དེ་ལྟར་འགལ་རྐྱེན་ཧ་
ཅང་མང་པོ་འཕྲད་བཞིན་ཡོད་པ་འདི་རྐྱེན་གཅིག་ཡིན།

ཡང་ཕ་མའི་ངོས་ནས་ཁག་གཅིག་གིས་རྒྱ་ཡིག་གཙོ་བོར་བྱས་ཏེ་བསླབས་ན་

མ་གཏོགས་རྒྱུགས་སྤྲོད་ཨང་ཀི་མཐོན་པོ་ལོན་ཐུབ་ཀྱི་མེད། བར་སྐབས་ནས་

55

བོད་ཀྱི་ནང་ཆོས་ངོ་སྤྲོད་སྙིང་བཅུད།

རྒྱུགས་སྤྲོད་གཙོ་བོ་རྒྱ་ཡིག་ཐོག་བྱེད་དགོས་པ་ལས་བོད་ཡིག་གི་ཐོག་ལ་འགྲོ་

རྩིས་མེད་པ་ལྟ་བུ་བཤད་ཀྱི་འདུག དེས་ན་བོད་ཕྲུག་བོད་ཡིག་ཡག་པོ་ཡོད་པ་
རྣམས་རྒྱུགས་སྤྲོད་བྱེད་སྐབས་རྒྱུགས་འབྲས་དམའ་པོ་དང་། རྒྱ་ཡིག་ཡག་པོ་ཡོད་

པ་རྣམས་རྒྱུགས་འབྲས་མཐོན་པོ་ལོན་གྱི་ཡོད། རྒྱ་ཡིག་གི་རྒྱུགས་མཐོན་པོ་ལོན་

པ་རྣམས་ལ་རྒྱ་ནག་ཏུ་མཐོ་རིམ་སློབ་སྦྱོང་བྱེད་རྒྱུའི་གོ་སྐབས་མང་བ་ཐོབ་པ་དང་།

བོད་ཡིག་སློབ་སྦྱོང་ཡག་པོ་ཡོད་པ་རྣམས་ལ་མཐོ་རིམ་སློབ་སྦྱོང་གི་གོ་སྐབས་མ་
ཐོབ་པ་ཆགས་དུས་ཕ་མའི་ངོས་ནས་ཕྲུ་གུར་ལས་ཀ་རག་ཐབས་བྱེད་དགོས་པ་

དང་། མཐོ་རིམ་སློབ་གྲྭར་འགྲོ་རྒྱུའི་རེ་བ་བརྒྱབ་སྟེ་རྒྱ་ཡིག་སློབ་སྦྱོང་གཙོ་བོ་བྱེད་
དགོས་པའི་ཤུགས་རྐྱེན་ཡོང་གི་འདུག དེ་ལྟར་རྐྱེན་ཧ་ཅང་མང་པོ་ཞིག་ཡོད། དེས་
ན།

གཞན་དབང་ཐམས་ཅད་སྡུག་བསྔལ་དང་། །
རང་དབང་ཐམས་ཅད་བདེ་བ་ཡིན། །

ཞེས་གསུངས་པ་ལྟར། གཞན་དབང་གི་འོག་ཏུ་གནས་དུས་བྱ་རྒྱུ་དེ་ཙམ་མེད།

གང་ལྟར་ང་ཚོ་རང་དབང་ལུང་པའི་ནང་ཡོད་པ་རྣམས་ཀྱིས་ལས་ཀ་འཐུས་ཤོར་ཧ་

ཅང་མང་པོ་ཞིག་ཕྱིན་འདུག འཐུས་ཤོར་མི་ཡོང་བ་བྱེད་པ་ལ་ཕྱོགས་ཚང་མས་
འགུལ་བསྐྱོད་བྱེད་དགོ ས ་པ་དང་། སློ བ ་ཕྲུག་རྣམས་ཀྱི ་ ངོ ས ་ནས་ཀྱང་དེ ་ ལ་

དམིགས་བསལ་དོ་སྣང་བྱེད་དགོས། ངོས་ནས་གོང་དུ་བརྗོད་པ་ལྟར། བོད་ཀྱི་རིག་

གཞུང་གི་ཞག་རྩི་དེ་ནང་ཆོས་ཀྱི་ཐོག་ནས་བཏོན་དགོས་པ་ཡིན། ནང་ཆོས་དང་
འབྲེལ་བའི་རིག་གཞུང་གི་ཐོག་ནས་ཐོན་གྱི་ཡོད། ནང་ཆོས་དང་འབྲེལ་བའི་རིག་

56

༧གོང་ས་༧སྐྱབས་མགོན་ཆེན་པོ་མཆོག

གཞུང་ལ་རང་ཉིད་དགའ་ཞེན་དང་། དོ་སྣང་ཞིག་བསླེབས་ན་བོད་ཡིག་འབྲི་རྒྱུ་དང་།

བོད་སྐད་རྒྱག་རྒྱུར་རང་བཞིན་གྱི་མཐོང་སླེབས་ཡོང་བ་ཡིན། སྤྱི་ཚོགས་ནང་རིམ་
བཞིན་སློབ་སྦྱོང་གི་ཚད་ཇེ་མཐོར་ཕྱིན་ཏེ་བོད་ཡིག་གི་ཆོས་སྐད་རྣམས་ཤེས་རྒྱུ་
གང་ཙམ་མང་དུ་འགྲོ་བ་དང་། ཕ་མའི་ཤེས་ཚད་ཅུང་མཐོ་པོ་ཆགས་ན་ཕ་མ་དེ་དག་

གི་བུ་ཕྲུག་རྣམས་རང་ཤུགས་ཀྱིས་ཁྱིམ་ཚང་ནང་སྐད་ཆ་ཤོད་སྐབས་ཆོས་ཚིག་
རྣམས་ཀྱང་རྒྱུན་སྐད་ལྟ་བུ་ཆགས་རྒྱུ་ཡིན། ད་ལྟ་ཆོས་སྐད་དང་ཆོས་ཚིག་རྣམས་
སྐད་གསར་པ་ཞིག་གམ། སྐད་གཞན་ལྟ་བུ་ཞིག་ཆགས་ཏེ་དེ་དག་རྒྱུན་སྐད་ཀྱི་ནང་
དུ་སླེབས་མི་ཐུབ་པ་སོགས་ཀྱི་ཁྱད་པར་ཡོད། དེ་དག་མང་ཚོགས་སྤྱི་ཡོངས་ཀྱི་

ཤེས་ཚད་མཐོ་རུ་ཕྱིན་པ་དང་། བོད་ཀྱི་སྐད་ཡིག་གི་རིན་ཐང་ཞིག་མཐོང་ན། སྐད་

ཡིག་དེའི་ནང་དོན་བརྗོད་བྱ་ཟབ་པོ་ཡོད་པ་དེ་དག་ང་ཚོ་བོད་པ་གཅིག་པུའི་དོན་
མིན་པར་འཛམ་གླིང་སྤྱི་ལ་ཞབས་འདེགས་སྒྲུབ་ཐུབ་པ་ཞིག་དང་། ང་ཚོར་ཕན་

ཐོགས་བྱེད་ཐུབ་པའི་ནུས་པ་དང་ཆ་རྐྱེན་ཞིག་འདུག་བསམ་པ་ཞིག་བྱུང་ན། མ་
འོངས་པར་མཐོ་སློབ་ཐོན་མཁན་གྱི་སློབ་ཕྲུག་ཅིག་གིས་རང་ཉིད་ཀྱི་མདུན་ལམ་ལ་

བསམ་བློ་བཏང་ན་ད་ལྟ་བོད་ཡིག་རྩེ་ཕུད་ཡིན་པ་ཞིག་ཡིན་ཀྱང་མདུན་ལམ་དེ་ཙམ་
མེད། དེར་བརྟེན་ད་ལྟ་གོང་དུ་གོ་བསྡུར་བྱུང་བ་དེའི་ཐོག་ནས་ང་ཚོས་ལས་ཀ་

ཚགས་ཚུད་ཡག་པོ་ཞིག་བྱེད་ཐུབ་ན། ཕལ་ཆེར་འཛམ་གླིང་འདིའི་ཐོག་གི་མཐོ་
རིམ་སློབ་གྲྭ་མང་པོའི་ནང་དུ་ཕལ་ཆེར་བོད་ཕྲུག་སློབ་སྦྱོང་ཡོད་པ་ཚོར་གོ་སྐབས་

ཐོབ་པ་ཡོང་གི་རེད། དེ་ནི་ལས་ཀ་ཕྱོགས་མང་པོ་ཞིག་ནས་བྱེད་དགོས་པ་ཡིན་

སྟབས། ད་བར་འཐུས་ཤོར་སོང་བ་ལ་དགོངས་དག་ཅེས་བརྗོད་རྒྱུ་ལས་གང་ཡང་

57

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལྷག་མེད།

ཕྱི་ནང་གཉིས་ཀྱི་ཁྱད་པ་དང་། སྐྱབས་འགྲོའི་རྣམ་གཞག
སྟོང་ཉིད་སྙིང་རྗེ་ཟུང་དུ་འཇུག་པའི་ལམ། །

ཆེས་ཆེར་གསལ་མཛད་གངས་ཅན་བསྟན་འགྲོའི་མགོན། །
ཕྱག་ན་པདྨོ་བསྟན་འཛིན་རྒྱ་མཚོ་ལ། །

གསོལ་འདེབས་སོ་བཞེད་དོན་ལྷུན་གྲུབ་ཤོག །

ཅེས་མཆོད་པར་བརྗོད་པས་བསྔུན་བསུས་ཏེ་གུས་མོས་བཀའ་འདྲི་ཞུ་རྒྱུར།

ཕྱི་རོལ་པ་དང་ནང་པ་གཉིས་ཀྱི་ཁྱད་པར་སྐྱབས་འགྲོའི་སྒོ་ནས་འབྱེད་ཀྱི་ཡོད། དེ་

ཡང་སངས་རྒྱས་བཅོམ་ལྡན་འདས་ཀྱི་མདོ་ལས། ཚངས་པ་དང་བརྒྱ་བྱིན་ལ་
སོགས་པ་རྣམས་ལ་ཕྱག་འཚལ་མི་རུང་བར་གསུངས་ཡོད། དེས་ན་ང་ཚོ་ནང་པས་

ཕྱི་རོལ་པའི་ལྷ་ལ་ཕྱག་འཚལ་ན་རང་རྒྱུད་ལ་ཡོད་པའི་སྐྱབས་འགྲོའི་སྡོམ་པ་མེད་
པ་གྱུར་གྱི་རེད་ཅེས་གསུངས་འདུག་པས་དེ་ཇི་ལྟར་ཡིན་ནམ།

བཀའ་ལན། དེ་ནི་ཕྱག་འཚལ་སྟངས་ལ་མི་འདྲ་བ་མི་ཡོང་ངམ། འཛམ་གླིང་

འདིའི་སྟེང་གི་ཆོས་ལུགས་ཚང་མ་མཐུན་ལམ་དགོས་ཞེས་ངོས་ནས་ཁ་ཞེ་གཉིས་

མེད་ཀྱི་ཐོག་ནས་འབོད་སྐུལ་བྱེད་ཀྱི་ཡོད། མཐུན་པོ་ཡོང་བ་དེ་ཡང་རང་འགར་ཁ་
མཁས་འདྲ་ཆགས་ཀྱི་ཐོག་ནས་ང་ཚོ་མཐུན་པོ་དགོས་ཞེས་ཁ་ནས་ཁྲི་འབུམ་མང་

པོ་བརྗོད་ཀྱང་ཕན་ཐོགས་མེད། དེ་ནི་སེམས་ཀྱི་ནང་ནས་གུས་བརྩི་ཡོད་པ་ཞིག་
བྱེད་དགོས་པ་ཡིན། དབྱིན་སྐད་ཀྱི་ཐོག་དད་པ་དང་གུས་བརྩི་གཉིས་ལ་ཆ་ཕྱེ་ནས་
རང་ཉིད་ཀྱི་ཆོས་ལ་དད་པ་བྱེད་པ་དང་། རང་གི་ཆོས་ལུགས་མ་ཡིན་པའི་ཆོས་

58

༧གོང་ས་༧སྐྱབས་མགོན་ཆེན་པོ་མཆོག

ལུགས་གཞན་རྣམས་ལ་གུས་ཞབས་དང་བརྩི་བཀུར་བྱེད་དགོས། ང་ཚོའི་ལམ་རིམ་
གྱི་ནང་དུ་ཡང་དད་པ་དང་གུས་པ་ལ་དབྱེ་བ་ཕྱེ་ཡོད།

ངས་དབྱེ་བ་ཕྱེ་ལུགས་ནི། རང་ཉིད་ཀྱི་ཆོས་ལ་དད་པ་དང་། ཆོས་ལུགས་

གཞན་ལ་གུས་པ་བྱེད་དགོས། དཔེར་ན། ང་ཚོས་ཕ་མ་ལ་དྲིན་ལན་འཇལ་བའི་ཆེད་

དུ་གུས་པ་བྱེད་པ་དང་། བླ་མའི་ཡོན་ཏན་མཐོང་བའི་སྒོ་ནས་དད་པ་བྱེད་པ་ལྟར་རང་

ཉིད་ཀྱི་ཆོས་ལ་ཡིད་ཆེས་བྱས་ཏེ་དད་པ་བྱེད་པ་དང་། ཆོས་ལུགས་གཞན་རྣམས་
ལ། འཛམ་གླིང་འདིའི་ཐོག་གི་མི་ས་ཡ་དང་། བྱེ་བ་མང་པོར་སྔར་འདས་པའི་ལོ་སྟོང་

ཕྲག་མང་པོའི་རིང་ལ་ཕན་པ་དང་། མ་འོངས་པར་ལོ་མང་པོར་ཕན་ཐོགས་ཡོད་པ་

ལྟར་དེ་ལྟར་མཐོང་བའི་སྒོ་ནས་གུས་ཞབས་བྱེད་དགོས། ཧ་ཅང་ཡག་པོ་རེད་བསམ་
པའི་ཐོག་ནས་བསྟོད་ཅིང་ཡིད་རངས་ཀྱིས་གུས་བརྩི་བྱེད་དགོས། དེ་ལྟར་དད་གུས་
གཉིས་ལ་དབྱེ་བ་ཕྱེ་དགོས།

དེས་ན་རང་གི་སྟོན་པ་ལ་ཕྱག་འཚལ་སྐབས། རང་ལ་ཐར་པ་དང་ཐམས་ཅད་

མཁྱེན་པའི་གོ་འཕང་སྟོན་མཁན་གྱི་སྟོན་པ་ཁྱེད་ཀྱི་ལམ་ལ་བརྟེན་ནས་རང་རྒྱུད་ཀྱི་
ཉོན་མོངས་བག་ཆགས་དང་བཅས་པ་སྦྱོང་ཐུབ་པ་རྣམས་ཤེས་པའི་སྒོ་ནས་ཕྱག་

འཚལ་ལུགས་གཅིག་དང་། ཡེ་ཤུའི་བླ་མའམ་འཇི་སི་སི་ཁ་ཡེ་ཡིན་ནའང་འདྲ། མའེ་
རེ་ལྟ་བུ་གང་ཞིག་ཡིན་ཡང་དེ་དག་ལ་ངོས་ནས་ཕྱག་འཚལ་གྱི་མེད། འོན་ཀྱང་ཐལ་

མོ་སྦྱར་ནས་གུས་ཞབས་བྱེད་ཀྱི་ཡོད། གུས་ཞབས་བྱེད་སྐབས་ཀྱང་། ཁྱེད་རང་གི་

ཆོས་ལུགས་ཀྱི་ཐོག་ནས་གོང་ཞུས་ལྟར་འཛམ་གླིང་འདིའི་ཐོག་མི་ས་ཡ་མང་པོར་
རེ་བ་དང་ཡིད་ཆེས་སྦྱིན་པ་དང་། མ་རབས་བྱེད་མཁན་ཡོད་ཀྱང་སྤྱི་ཡོངས་ཀྱི་ཆ་

59

བོད་ཀྱི་ནང་ཆོས་ངོ་སྤྲོད་སྙིང་བཅུད།

ནས་བཟང་པོའི་སྤྱོད་པ་དང་ཡ་རབས་ཀྱི་ལམ་སྟོན་བྱེད་ཀྱི་ཡོད་ལ། བསླབ་བྱ་རྒྱག་

གི་ཡོད་པས་དེ་དག་གི་བཀའ་དྲིན་རྗེས་སུ་དྲན་པའི་ཐོག་ནས་ཡིད་རངས་བྱས་ཏེ་
ཡག་པོ་རེད་བསམ་པ་བཅས་འདི་ལྟར་བརྗོད་ཀྱི་ཡོད།

ཡང་དགག་བྱ་ཡོད་ན་ཐལ་མོ་སྦྱར་བ་ལས་ཕྱག་མ་འཚལ་ཀྱང་འགྲིགས་པ་

ཡིན། དགག་བྱ་མེད་ན་ཕྱག་འཚལ་བ་དེས་སེམས་ནང་སྐྱབས་ལ་གཉིས་འཛིན་གྱི་
སྐད་ཆ་གང་ཡང་མེད་པར། སྐྱབས་གནས་དེ་དང་དེ་དག་དང་། ཆོས་ལུགས་དེ་དང་

དེས་ཀྱང་གཞན་ཕན་རྒྱ་ཆེན་པོ་བྱུང་ཡོད་པར་བསམ་བློ་བཏང་ནས་ཡིད་རངས་
དང་། བཀའ་དྲིན་རྗེས་སུ་དྲན་པའི་ཐོག་ནས་གུས་པས་བཏུད་ན་མི་འགྲིགས་པ་གང་
ཡང་མེད།

འདི་ལྟར་ཡོང་བ་ལ་ཕྱི་ནང་གི་ཁྱད་པར་ཤེས་དགོས་པ་ཡིན། སྐྱབས་འགྲོ་ཞེས་

པ་དེ་ཡང་། སངས་རྒྱས་ལ་སྐྱབས་སུ་མཆི། ཆོས་ལ་སྐྱབས་སུ་མཆི། དགེ་འདུན་ལ་

སྐྱབས་སུ་མཆིའོ། །ཞེས་བརྗོད་པ་ཙམ་གྱིས་ནང་པར་འགྲོ་མིན་ཐེ་ཚོམ་ཡིན། སྔར་
ང་ཚོ་ལྷ་སར་ཡོད་པའི་སྐབས་རྒྱ་མི་སྐད་སྒྱུར་བ་བོད་སྐད་ཤེས་མཁན་རྣམས་ལ་

འདི་རེད་དམ་ཞེས་དྲིས་ཚེ། དཀོན་མཆོག་གསུམ་རེད་ཅེས་མནའ་སྐྱེལ་གྱི་ཡོད། དེ་

ནི་ཁ་ནས་དཀོན་མཆོག་གསུམ་ཞེས་བརྗོད་པ་ལས། སེམས་ནང་ཡིད་ཆེས་གང་

ཡང་མེད། དེས་ན་སྐྱབས་འགྲོ་ཞེས་པ་དེ་ཡང་། སངས་རྒྱས་ལ་སྐྱབས་སུ་མཆི།
ཆོས་ལ་སྐྱབས་སུ་མཆི། དགེ་འདུན་ལ་སྐྱབས་སུ་མཆིའོ། །ཞེས་ཚིག་ཙམ་བཏོན་
པས་ཕལ་ཆེར་སྐྱབས་འགྲོར་འགྲོ་གི་མ་རེད།

ནམ་རྒྱུན་ཕྱི་ནང་གི་ཁྱད་པར་སྐྱབས་འགྲོས་འབྱེད་པ་དང་། ལྟ་བས་འབྱེད་པ་

60

༧གོང་ས་༧སྐྱབས་མགོན་ཆེན་པོ་མཆོག

ཞེས་གསུང་རྒྱུན་དུ་ཡོད། ཀུན་མཁྱེན་འཇམ་དབྱངས་བཞད་པའི་གྲུབ་མཐའི་རྩ་བ་
ལས།

བདག་ལྟའི་ཞེན་ཡུལ་སྒྲུབ་འགོག་ཕྱི་ནང་གཉིས། །

ཞེས་གསུངས་ཡོད། འོན་ཀྱང་བསམ་བློ་ཡག་པོ་ཞིག་བཏང་ན། ཕྱི་ནང་གི་ཁྱད་

པར་སྐྱབས་འགྲོས་འབྱེད་ཅེས་བརྗོད་ཐུབ་ཀྱི་རེད། གང་ལགས་ཤེ་ན། སངས་རྒྱས་
དཀོན་མཆོག་དང་། ཆོས་དཀོན་མཆོག དགེ་འདུན་དཀོན་མཆོག་ཅེས་པ་རྣམས་ནི་

གཙོ་བོ་སངས་རྒྱས་སུ་བྱེད་པའི་བྱེད་ཆོས་དང་། དགེ་འདུན་དུ་བྱེད་པའི་བྱེད་ཆོས་

ཞེས་རྟོགས་པའི་ཡོན་ཏན་གྱི་ཐོག་ནས་སངས་རྒྱས་དཀོན་མཆོག་དང་། དགེ་འདུན་
དཀོན་མཆོག་ཏུ་བཞག་གི་ཡོད་པ་ལས། རྟག་པ་རང་བྱུང་གི་སངས་རྒྱས་འཕགས་

པ་བཤད་ཀྱི་མེད། དེས་ན་ཆོས་དཀོན་མཆོག་ལ་གོ་བ་ཆགས་པ་དང་། ཆོས་དཀོན་
མཆོག་ལ་དད་པ་སྐྱེས། གཞི་ནས་འགོག་ལམ་གྱིས་བསྡུས་པའི་ཆོས་དཀོན་མཆོག་

ལ་ངོ་མཚར་སྐྱེ་བ་དང་། འགོག་ལམ་གྱི་བསྡུས་པའི་ཆོས་དཀོན་མཆོག་ལ་ཡིད་

ཆེས་རྙེད། དེ་རྒྱུད་ལྡན་གྱི་འཕགས་པའི་གང་ཟག་ལ་དད་པ་སྐྱེས་ཤིང་ཡིད་ཆེས་
རྙེད། དེ་ལྟ་བུའི་སློབ་པའི་དགེ་འདུན་དེ་སློབ་པ་མཐར་སོན་པའི་གནས་སྐབས་ཀྱི་མི་

སློབ་པའི་དགེ་འདུན་ལའང་དད་པ་སྐྱེ་བ་བཅས་འདི་ལྟར་འགྲོ་དགོས་པ་ཡིན། ངོས་
ཀྱི་པཎ་གྲུབ་བཅུ་བདུན་གྱི་གསོལ་འདེབས་ཀྱི་མཇུག་ཏུ།

གཞི་ཡི་གནས་ཚུལ་བདེན་གཉིས་དོན་རྟོགས་ཤིང་། །

བདེན་བཞིས་འཁོར་བར་འཇུག་ལྡོག་ཇི་བཞིན་ངེས། །
ཚད་མས་དྲངས་པས་སྐྱབས་གསུམ་དད་པ་བརྟན། །

61

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཐར་ལམ་རྩ་བ་ཚུགས་པར་བྱིན་གྱིས་རློབས། །

ཞེས་འཁོད་ཡིན། བདེན་བཞིའི་རྣམ་གཞག་ལ་བསམ་བློ་ཡག་པོ་ཞིག་བཏང་སྟེ་

ངེས་པ་རྙེད་སྐབས་ལམ་གྱི་བདེན་པར་དད་པ་སྐྱེ་བ་དང་། དེའི་ཡོན་ཏན་མཐོང་

སྐབས་རྒྱུད་ལྡན་གྱི ་ གང་ཟག་འཕགས་པའི ་ དགེ ་ འདུན་ལའང་དད་པ་སླེ བ ས་པ་

བཅས་འདི་ལྟ་བུའི་འགོག་ལམ་གྱི་ཆོས་གཉིས་ལ་དད་པ་ཡག་པོ་ཞིག་སྐྱེ་བ་ལ་སྤྱིར་
མ་རིག་པའམ་ཀུན་འབྱུང་ལས་ཉོན་གཉིས་བཤད་པའི་ཉོན་མོངས་དང་། ཉོན་མོངས་
ཀྱི་ནང་ནས་དུག་རྩ་གཏི་མུག་དང་། གཏི་མུག་ཅེས་པ་ནི་འཁྲུལ་པའི་བློ་ཕྱིན་ཅི་ལོག་

གི་བློ་ཡིན་པ་དང་། མ་རིག་པ་ཡིན་པ་འདི་དག་ཤེས་དགོས་པ་ཡིན། བློ་གང་ཞིག་མ་

རིག་པ་ཡིན་པ་ཤེས་པ་ལ། བློ་དེས་ཇི་ལྟར་བཟུང་བའི་དོན་དེ་དོན་ལ་གནས་ཡོད་
མེད་ལ་བསམ་བློ་གཏོང་དགོས་པ་ཡིན།

དེ་ལྟར་ཡིན་སྟབས་སྟོང་པ་ཉིད་ཀྱི་ལྟ་བ་ལ་དཔྱད་པ་བྱས་ཏེ་བདེན་འཛིན་གྱིས་

ཇི་ལྟར་བཟུང་བ་ལྟར་དོན་ལ་མེད་པ་དེ་སྟོང་ཉིད་ཀྱི་ལྟ་བས་བསྒྲུབ་དགོས་པ་ཡིན།

མཐར་ཐུག་དཔྱོད་པའི་རིག་ཤེས་ཀྱི་རྙེད་དོན་ཞེས་པ་ལྟར་མཐར་ཐུག་དཔྱོད་པའི་

རིག་ཤེས་ཀྱི་རྙེད་དོན་གྱི་དོན་དམ་བདེན་པ་དེ་ཤེས་ཡོང་ན༑ དེ་ནི་དངོས་གནས་
རེད་འདུག་བསམ་པ་ཞིག་བློ་ལ་བྱུང་ན། ད་ལྟ་ང་རང་ཚོའི་བློས་དོན་གྱི་ངོས་ནས་

ཡོད་པ་ཞིག་སྣང་བ་ལྟར་དུ་འཛིན་པའི་བློ་དེ་ཕྱིན་ཅི་ལོག་གི་བློ་ཞིག་ཡིན་པ་གཞི་

ནས་ཤེས་ཡོང་བ་དང་། དེ་ཕྱིན་ཅི་ལོག་གི་བློ་ཞིག་ཡིན་པ་ཤེས་པ་ཙམ་དུ་མ་ཟད།
བློ་དེ་ལ་རྒྱབ་རྟེན་གྱི་ཚད་མ་མེད་པའང་ཤེས་ཡོང་བ་ཡིན། དེའི་ལྡོག་ཕྱོགས་རང་

བཞིན་མེད་པར་ངེས་པའི་བློ་དེ་ལ་རྒྱབ་རྟེན་ཚད་མ་ཡོད་པ་ཤེས་ཡོང་བ་ཡིན། དེས་

62

༧གོང་ས་༧སྐྱབས་མགོན་ཆེན་པོ་མཆོག

ན་རྒྱབ་རྟེན་གྱི་ཚད་མ་ཡོད་པའི་བློ་དེ་གོམས་ཡོང་ན་རྒྱབ་རྟེན་མེད་པའི་བློ་དེ་ལ་
གནོད་པ་ཙམ་དུ་མ་ཟད་རིམ་གྱིས་མཐུ་ཇེ་ཆུང་དུ་གཏོང་ཐུབ་པ་ཡིན། དེ་རྗེས་

འགོག་པའི་བདེན་པ་ཞེས་པ་ཞིག་ཡོང་ས་རེད་བསམ་པ་ཞིག་བློ་ལ་སླེབས་ཡོང་བ་
ཡིན།

དེས་ན་གཞི་བདེན་པ་གཉིས་ཤེས་པའི་ཐོག་ནས་བདེན་བཞིའི་རྣམ་གཞག་དེ་

ཆ་ཚང་ཤེས་ཐུབ་པ་ཞིག་ཡོང་བ་ཡིན། དེ་མིན་སྡུག་བསྔལ་ཡོད་པ་དེ་ཙམ་ངོ་སྤྲོད་

དགོས་དོན་མེད། འོན་ཀྱང་གསུམ་པ་འགྱུར་བའི་སྡུག་བསྔལ་དང་། ཁྱབ་པ་འདུ་བྱེད་
ཀྱི་སྡུག་བསྔལ་གཉིས་དེ་གཉིས་ངོ་སྤྲོད་དགོས་པ་ཡིན། ཀུན་འབྱུང་ལས་ཞེས་པ་
འདི་ཕྱི་རོལ་མུ་སྟེགས་པས་ཀྱང་བཤད་ཀྱི་ཡོད། ལྷག་དོན་གཅེར་བུ་བས་ཧ་ལས་

དགོས་པ་བཤད་ཀྱི་ཡོད། འོན་ཀྱང་ཉོན་མོངས་དང་། ལྷག་པར་ཉོན་མོངས་ཀྱི་ནང་
ནས་བདག་འཛིན་ཞེས་པ་དེའི་ཐོག་ཏུ་སླེབས་སྐབས། ནང་པའི་ཆོས་ཀྱི་བདག་མེད་

ཅེས་པའི་སྐད་ཆ་དེ་དང་འབྲེལ་ནས་བདག་འཛིན་ཤེས་དགོས་པ་ལས། རང་དགར་
བདག་འཛིན་ཞེས་པ་དེ་ཤེས་ཐུབ་ཐབས་མེད། དེས་ན་གཞི་བདེན་པ་གཉིས་ཀྱི་རྣམ་

གཞག་ཤེས་པའི་ཐོག་ནས་བདེན་བཞིའི་རྣམ་གཞག་ཤེས་པ་ཞིག་དང་། བདེན་
བཞིའི་རྣམ་གཞག་ཤེས་པའི་ཐོག་ནས་འགོག་ལམ་གྱིས་བསྡུས་པའི་ཆོས་དཀོན་

མཆོག་དང་། དེ་སྟོན་མཁན་གྱི་སྟོན་པ་ལའང་དད་པ་སླེབས་པ་དང་། དེ་ཚུལ་བཞིན་

དུ་སྒྲུབ་པའི་དགེ་འདུན་ལ་དད་པ་སླེབས་པ། སྟོན་པ་སྒྲུབ་བྱེད་དེ་ཡང་ལམ་བདེན་

དང་། དགེ་འདུན་སྒྲུབ་བྱེད་དེ་ཡང་ལམ་བདེན། དགེ་འདུན་དང་སྟོན་པའི་ཁྱད་ཆོས་
གཙོ་བོ་སྟོན་མཁན་ནི་མཐོང་སྤང་སྤངས་པའི་བྲལ་བའི་ཡོན་ཏན་ནས་བཟུང་སྟེ་སྒྲིབ་

63

བོད་ཀྱི་ནང་ཆོས་ངོ་སྤྲོད་སྙིང་བཅུད།

གཉིས་སྤངས་པའི་བྲལ་བའི་ཡོན་ཏན་བར་དུ་སླེབས་ཡོང་གི་ཡོད། དེས་ན་སྐྱབས་
འགྲོ་རྣམ་དག་ཅིག་ཡོང་བ་ལ་ནང་པའི་ལྟ་བ་དེ་མ་ཤེས་ན་ཡོང་ཐབས་མེད་དོ།། །།

རྣམ་ཤེས་ཀྱི་ཉེར་ལེན་ལ་རྣམ་ཤེས་དགོས་མིན།

དྲི་བ། ྋགོང་ས་ྋསྐྱབས་མགོན་ཆེན་པོ་མཆོག་ལ་འཚམས་འདྲིའི་བཀྲ་ཤིས་

བདེ་ལེགས་ཞུ་བ་དང་ཆབས་ཅིག གུས་པས་བཀའ་འདྲི་ཞུ་རྒྱུར། ང་ཚོས་ནམ་རྒྱུན་
རྣམ་ཤེས་ཀྱི་ས་བོན་དེ་ལྡན་མིན་འདུ་བྱེད་ཡིན། རྒྱུ་མཚན་གང་ཞེ་ན། ས་བོན་ཡིན་

ན་ལྡན་མིན་འདུ་བྱེད་ཡིན་པས་ཁྱབ་ཅེས་གསུང་གི་འདུག དཔལ་ལྡན་ཆོས་གྲགས་
ཀྱིས་མཛད་པའི་རྣམ་འགྲེལ་རྩ་བ་ལས།

རྣམ་ཤེས་མིན་པ་རྣམ་ཤེས་ཀྱི། །

ཉེར་ལེན་མིན་པའི་ཕྱིར་ཡང་འགྲུབ། །

ཅེས་གསུངས་པ་དེ་ལ་དོགས་གཅོད་ཅིག་གནང་རོགས་ཞུ།

བཀའ་ལན། རྣམ་འགྲེལ་ནང་མྱུ་གུའི་ས་བོན་ནས་དེ་ལྡན་མིན་འདུ་བྱེད་རེད་

ཅེས་གསུངས་འདུག་གམ། དེ་ལྟར་ཧ་ལམ་གསུངས་མེད། ས་བོན་དང་འབྲས་བུ་

ཞེས་བརྗོད་ན། དེ་གཉིས་འདུས་བྱས་རེད། ས་བོན་དང་འབྲས་བུ་སྤྱི་ཡོངས་ནས་

བཤད་ན། དེ་གཟུགས་དང་ཤེས་པ་གང་ཡིན་ཞེ་ན། དེ་ནི་སྤྱི་ཐོག་ནས་བརྗོད་པ་

ཞིག་ཡིན། སྤྱིའི་ཐོག་ནས་བསམ་བློ་བཏང་ན། ལྡན་མིན་འདུ་བྱེད་རེད་ཅེས་བརྗོད་

དགོས་པ་ལས། དེ་མིན་མྱུ་གུའི་ས་བོན་ནས་ལྟ་བུའམ་ནས་ཀྱི་མྱུ་གུའི་ས་བོན་ནས་
ལྟ་བུ་ལྡན་མིན་འདུ་བྱེད་རེད་ཅེས་སུས་ཀྱང་མི་བརྗོད་པ་ཡིན།

ཡང་ཁྱེད་རང་གི་ས་བོན་ཞེས་པ་དེ་ཉོན་མོངས་ཀྱི་ས་བོན་ནམ་ཉོན་མོངས་ཀྱི་

64

༧གོང་ས་༧སྐྱབས་མགོན་ཆེན་པོ་མཆོག

བག་ཆགས་ལ་བརྗོད་ན། དེ་ནི་ལྡན་མིན་འདུ་བྱེད་ཀྱི་ཐོག་ཏུ་འགྲོ་གི་ཡོད། དེ་ནི་ནང་
པའི་གྲུབ་མཐའི་ནང་དུ་འགྲོ་དགོས་པས་རྙོག་དྲ་ཚ་པོ་རེད། བག་ཆགས་བགོ་གཞི་
ཀུན་གཞིའི་རྣམ་ཤེས་ཞེས་པ་དང་། དེ་བཞིན་མཚན་གཞིའི་ཡིད་ཀྱི་རྣམ་ཤེས་ཞེས་

སོགས་ནི་རྙོག་དྲ་ཚ་པོ་དེ་དག་ནི་བག་ཆགས་དང་། བག་ཆགས་བགོ་གཞི། བག་
ཆགས་ཀྱི་ངོ་བོ་གང་འདྲ་ལ་འཇོག་མིན་སོགས་ནི་ཏོག་ཙམ་རྙོག་དྲ་ཚ་པོ་རེད་འདུག

རྣམ་འགྲེལ་གྱི་ཚིག་དོན་ནི། འགྱུར་བའི་རང་བཞིན་གྱི་ཆོས་ཡིན་ན་མི་རྟག་པ་

ཡིན་དགོས་ཤིང་། དེ་ལྟར་ཐག་ཆོད་པ་རེད། མི་རྟག་པ་ཞེས་པ་དེ་རྒྱུན་གྱི་མི་རྟག་

པའམ་རགས་པའི་མི་རྟག་པ་གཅིག་དང་། སྐད་ཅིག་སྐད་ཅིག་གིས་འཇིག་པའི་ཕྲ་

བའི་མི་རྟག་པ་གཅིག སྐད་ཅིག་སྐད་ཅིག་གིས་འཇིག་པའི་ཕྲ་བའི་མི་རྟག་པའི་རང་
བཞིན་མེད་ན། རྒྱུན་གྱིས་འཇིག་པའི་མི་རྟག་པ་འཇོག་མི་ཤེས་པ་ཡིན། རགས་པའི་

མི་རྟག་པ་ཡོང་མི་ཐུབ་ཅིང་། རགས་པའི་མི་རྟག་པ་ཡོང་བའི་གཞི་རྩ་ནི་ཕྲ་བའི་མི་
རྟག་པའི་ཐོག་ནས་ཡོང་བ་ཡིན། སྐད་ཅིག་སྐད་ཅིག་གིས་འཇིག་པའི་ཕྲ་བའི་མི་རྟག་

པ་དེ་གློ་བུར་བའི་རྒྱུ་རྐྱེན་གཞན་ཞིག་གམ་རྒྱུ་གསུམ་པ་ཞིག་གིས་རྒྱུ་རྐྱེན་བྱས་
ནས་འཇིག་པ་མིན། སྐྱེ་བྱེད་ཀྱི་རྒྱུ་རང་ཉིད་ཀྱིས་འཇིག་པའི་བདག་ཉིད་དུ་སྐྱེ་ཡོང་
གི་ཡོད། དེས་ན་རྒྱུ་ཡི་གཞན་དབང་ཅན་ཞེས་གསུང་གི་ཡོད། རྒྱུ་དེ་ལ་ཉེར་ལེན་གྱི་
རྒྱུ་དང་། ལྷན་ཅིག་བྱེད་རྐྱེན་གྱི་རྒྱུ་སོགས་ནི་བསྡུས་གྲྭའི་ནང་དུ་ཡོད།

དེ་བཞིན་ཕྱི་ཡི་རྒྱུ་འབྲས་ལའང་ཉེར་ལེན་གྱི་རྒྱུ་དང་། ལྷན་ཅིག་བྱེད་རྐྱེན་གྱི་

རྒྱུ་གཉིས་ཡོད། ནང་གི་ལུས་ལྟ་བུར་ཆ་བཞག་ཀྱང་། ཉེར་ལེན་གྱི་རྒྱུ་དང་། ལྷན་

ཅིག་བྱེད་རྐྱེན་གྱི་རྒྱུ་གཉིས་ཡོད་ལ། ནང་གི་རྣམ་ཤེས་ཏེ་མིག་གི་རྣམ་པར་ཤེས་པ་

65

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལྟ་བུར་ཆ་བཞག་ཀྱང་། ལྷན་ཅིག་བྱེད་རྐྱེན་བདག་རྐྱེན་མིག་གི་དབང་པོ་ལ་སོགས་

པ་དང་། དེའི་ཉེར་ལེན་གྱི་རྒྱུ་ཞེས་བརྗོད་སྐབས། འབྲས་བུའི་རང་བཞིན་ལ་འགྱུར་
འགྲོ་མཁན་ཞིག་ལ་ཉེར་ལེན་གྱི་རྒྱུ་ཞེས་བརྗོད་ཀྱི་ཡོད། དེས་ན་འབྲས་བུ་ཤེས་པ་
གསལ་རིག་ཙམ་ལས་གཟུགས་སུ་མ་གྲུབ་ཅིང་། དབྱིབས་དང་ཁ་དོག་མེད་པ་ཞིག་

ཡིན་སྟབས། དེའི་ངོ་བོར་འགྱུར་མཁན་གྱི་ཉེར་ལེན་གྱི་རྒྱུ་དེ་ཉིད་དེ་དང་རིགས་

མཐུན་པ་ཞིག་དགོས་པ་ཡིན། དེར་བརྟེན་གསལ་རིག་ཙམ་གྱི་བདག་ཉིད་དུ་གྱུར་
པའི་འབྲས་བུའི་ཆོས་གཅིག་གི་ཉེར་ལེན་གྱི་རྒྱུ་དེ་གསལ་རིག་ཙམ་གྱི་བདག་ཉིད་
ཅན་གྱི་ཆོས་ཤིག་གི་མ་གཏོགས་ཡོང་ཐབས་མེད། དེས་ན། རྣམ་འགྲེལ་ལས།
རྣམ་ཤེས་མིན་པ་རྣམ་ཤེས་ཀྱི། །

ཉེར་ལེན་མིན་པའི་ཕྱིར་ཡང་འགྲུབ། །

ཅེས་པའི་རྣམ་ཤེས་སྐད་ཅིག་སྔ་མ་སྔ་མ་དེ་གསུང་གི་ཡོད། དེར་བརྟེན་མངལ་

དུ་ཉིང་མཚམས་སྦྱར་མ་ཐག་པའི་རྣམ་པར་ཤེས་པ་སྐད་ཅིག་དང་པོ་དེ་རྣམ་པར་

ཤེས་པ་རེད། རྒྱུ་ལས་སྐྱེས་པ་ཡང་རེད། དེའི་ཉེར་ལེན་གྱི་རྒྱུ་གང་ཞིག་ཡིན་ཞེ་ན།

དེའི་སྔོན་གྱི་ཤེས་པའི་རྒྱུན་ཞིག་འཇོག་རྒྱུ་ལས་འོས་མེད། དེས་ན་ངས་ནམ་རྒྱུན་
ལམ་གཙོའི་ཚིག་དེ་འདི་ལྟར་དུ་སྦྱར་ནས་བཀྲལ་ན་ཡག་པོ་འདུག

ལས་འབྲས་མི་བསླུ་འཁོར་བའི་སྡུག་བསྔལ་རྣམས། །
ཡང་ཡང་བསམས་ན་ཕྱི་མའི་སྣང་ཤས་ལྡོག །

ཅེས་པའི་ཚིག་དེའི་ཚིག་གཅིག་ཁ་སྒྱུར་བྱས་ཏེ། རྒྱུ་འབྲས་མི་བསླུ་བ་བསམ་

པའི་སྒོ་ནས་སྐྱེ་བ་སྔ་ཕྱི་བསྒྲུབས་ཤིང་། སྐྱེ་བ་སྔ་ཕྱིའི་བདེ་སྡུག་ནི་སྤྱོད་འཇུག་ལས།

66

༧གོང་ས་༧སྐྱབས་མགོན་ཆེན་པོ་མཆོག

ཐོག་མེད་བདེ་སྡུག་ལས་ལས་ཡིན། །

ཞེས་གསུངས་ཡོད། དེས་ན་བདེ་སྡུག་ནི་ལས་རྒྱུ་འབྲས་ཀྱི་དབང་གིས་བྱུང་

བར་བཤད་ན་ལས་འབྲས་མི་བསླུ་བའི་སྔོན་དུ་རྒྱུ་འབྲས་མི་བསླུ་བ་དེ་སྔོན་དུ་གཏན་

ལ་ཕབ་དགོས་པ་ཡིན། འདི་ཡང་ཧ་ཅང་རྙོག་དྲ་ཚ་པོ་རེད། ཕྱི་ནང་གི་རྒྱུ་འབྲས་འདི་

ཐམས་ཅད་ལས་ཀྱིས་བྱས་པ་ཡིན་མིན་ཐེ་ཚོམ་ཡིན། དཔེར་ན། ཆོས་ཉིད་ཀྱི་
སྟོབས་ཀྱིས་བྱུང་བ་ལས། དེ་བཞིན་གཤེགས་པའི་འཕྲིན་ལས་ཀྱིས་བྱུང་བ་མིན་ལ།

སེམས་ཅན་གྱི་ལས་ཀྱི་དབང་གིས་ཀྱང་བྱུང་བ་མིན་ཞེས་གསུངས་ཡོད། དཔེར་ན།
རྣམ་ཤེས་ཀྱི་ཉེར་ལེན་ལ་རྣམ་ཤེས་དགོས་པ་ནི་ཆོས་ཉིད་ཡིན་པ་ལས། དེ་ལ་ལས་

ཀྱི་སྐད་ཆ་གང་ཡང་མེད། དེས་ན་རྒྱུ་འབྲས་མང་པོ་ཞིག་ཆོས་ཉིད་ཀྱི་དབང་གིས་
ཡོང་བ་ལས། ལས་འབྲས་ཀྱི་སྐད་ཆ་ཕལ་ཆེར་མ་རེད་བསམ་གྱི་འདུག ཆོས་ཀྱི་

ཡོང་བ་གཅིག་གི་ནང་དུ་བདེ་སྡུག་གི་ཕན་གནོད་འདྲེན་པ་ཞིག་སླེབས་ཡོང་སྐབས་
གཞི་ནས་ལས་དང་འབྲེལ་བ་ཡོད་པ་ཞིག་ཡིན། དེར་བརྟེན་སྤྱོད་འཇུག་ལས། ཕྱིའི་

དངོས་པོ་རྣམས་རང་ཉིད་ཀྱི་རྒྱུ་སྔ་མ་སྔ་མ་ལས་བྱུང་བ་རེད་ཅེས་གསུངས་ཡོད། དེ་
ཡང་སྤྱོད་འཇུག་ལས།

ཤེས་པ་ཤེས་བྱ་ལས་སྐྱེ་དང་། །

ཐོག་མེད་བདེ་སྡུག་ལས་ལས་ཡིན། །
དེ་བས་གང་ཞིག་ཡིན་པ་སྨོས། །

ཞེས་དབྱེ་བ་ཕྱེ་གནང་ཡོད། སྤྱིར་བཏང་ཆོས་ཉིད་ལ་རྒྱུ་དང་རྐྱེན་གྱི་འགྲོ་

སྟངས་གཅིག་དང་། བདེ་སྡུག་གི་སྟེང་དུ་སླེབས་སྐབས་ལས་དང་འབྲེལ་བ་ཡོད་པ་

67

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཞིག་ཡིན། དེ་ལ་བསམ་བློ་གཏོང་རྒྱུ་འདུག བདེ་སྡུག་ཅེས་བརྗོད་ན་ཚོར་བའམ་

མྱོང་བ་ཡིན་ཞིང་། དེས་ན་མྱོང་བའི་བདག་ཉིད་དུ་གྱུར་པའི་མྱུ་གུ་དེའི་རྒྱུ་ལ་ཀུན་

སློང་གི་ཁྱད་པར་འབྲེལ་བའི་རྒྱུ་གཅིག་གིས་བྱེད་དགོས་པ་ཞིག་ཡིན། དེས་ན་ཐོག་
མ་མེད་པ་ནས་ཡོང་བའི་བདེ་སྡུག་དེ་ལས་ཀྱི་དབང་གིས་བྱུང་བ་རེད། བདེ་སྡུག་

མྱོང་བྱེད་ཀྱི་ཤེས་པ་དེ་ཆོས་ཉིད་ཀྱི་དབང་གིས་བྱུང་བ་རེད་ཅེས་བརྗོད་པ་ལས།
ལས་ཀྱི་དབང་གིས་བྱུང་བ་རེད་མི་བརྗོད་པ་ཡིན། དེར་བརྟེན་རྒྱུ་འབྲས་ཡོད་དོ་ཅོག་
ལས་འབྲས་ཕལ་ཆེར་མིན། དེ་ལ་དབྱེ་བ་ཕྱེ་དགོས་པ་ཡིན།

གོང་དུ་ལམ་གཙོའི་སྐོར་བརྗོད་པ་ལྟར། རྒྱུ་འབྲས་མི་བསླུ་ཞེས་པ་དེར་བསམ་

བློ་ཞིག་བཏང་། དེ་ལ་འཁོར་བར་མཐའ་མ་ཡོད་མེད་དེ་ཡང་གཅིག་སླེབས་ཡོང་བ་
ཡིན། གང་ལྟར་ཤེས་པའི་རྒྱུན་ལ་ཐོག་མ་མེད་པ་དང་། མཐའ་མ་མེད་པ་ཞིག་སླེབས་

ཡོང་བ་ཡིན། དེ་ལྟར་རྒྱུ་འབྲས་མི་བསླུ་བ་བསམ་པའི་ཐོག་ནས་སྐྱེ་བ་སྔ་ཕྱི་སྒྲུབ་པ་
དང་། དེ་རྗེས་སྐྱེ་བ་སྔ་ཕྱིའི་སྐབས་ཀྱི་བདེ་སྡུག་དེ་དག་ནི༑
ཐོག་མེད་བདེ་སྡུག་ལས་ལས་ཡིན། །

ཞེས་གསུངས་པ་ལྟར་ལས་འབྲས་མི་བསླུ་བའི་ཆ་ནས་སྡུག་བསྔལ་བའི་རང་

བཞིན་ཡིན་པ་དེ་བསམ་དགོས། དེས་ན་སྡུག་བསྔལ་གྱི་རྒྱུ་མ་ཟད་ཀྱི་བར་དུ་སྡུག་
བསྔལ་ཟད་ཀྱི་མ་རེད་ཅེས་དང་། སྡུག་བསྔལ་གྱི་རྒྱུ་རྩ་བ་མ་རིག་པ་རེད། མ་རིག་པ་
མ་ཟད་བར་དུ་སྡུག་བསྔལ་གྱི་གཞན་དབང་ཅན་རེད་ཅེས་འདུ་བྱེད་ཀྱི་སྡུག་བསྔལ་
ངོ་སྤྲོད་བྱེད་ཀྱི་ཡོད། ལམ་གཙོ་རྣམ་གསུམ་ལས།

ལས་འབྲས་མི་བསླུ་འཁོར་བའི་སྡུག་བསྔལ་རྣམས། །

68

༧གོང་ས་༧སྐྱབས་མགོན་ཆེན་པོ་མཆོག

ཡང་ཡང་བསམ་ན་ཕྱི་མའི་སྣང་ཤས་ལྡོག །

ཅེས་གསུངས་པ་ལྟར་རྒྱུ་འབྲས་མི་བསླུ་བའི་བསམ་བློ་ཞིག་སྔོན་དུ་མ་བཏང་

ཞིང་། སྐྱེ་བ་སྔ་ཕྱི་བསྒྲུབ་རྒྱུ་དེ་དག་བློ་ལ་མ་ཤར་ན། ལས་འབྲས་མི་བསླུ་བའི་སྐོར་
གྱི་སྐད་ཆ་བཤད་སའི་གཞི་རྩ་མེད་པ་ལྟ་བུ་ཡིན། འདི་ལྟར་བསམ་བློ་གཏོང་རྒྱུ་དེར་
གནད་འགག་ཅིག་མེད་དམ་སྙམ་མོ།། །།

69

ཉིན་གཉིས་པའི་བཀའ་ཆོས།
ཤེས་བྱ་གཞི་ཡི་གནས་ལུགས།

དེ་རིང་ཆོས་འབྲེལ་བྱ་རྒྱུ་ནི་ཁ་སང་བཀའ་མོལ་བྱུང་བ་ལྟར། ནང་པ་སངས་

རྒྱས་པའི་ཆོས་ནས་གསུངས་པའི་གཞི་དངོས་པོའི་གནས་ཚུལ་དང་། གཞི་ཡི་
གནས་ཚུལ་དེ་ལ་ལྟ་བས་ལྟ་སྟངས་གང་འདྲ་ཞིག་ཡོད་མེད་ཀྱི་སྐོར་ནི་ལྟ་གྲུབ་ཡིན་
ལ། དཔེར་ན། ཤེས་བྱ་གཞི་ཡི་གནས་ཚུལ་ལ་རྟག་དངོས་གཉིས་དང་། དེའི་ནང་
ནས་དངོས་པོ་ལ་གཟུགས་ཤེས་ལྡན་མིན་འདུ་བྱེད་གསུམ་ཞེས་གསུངས་ཡོད།

ཤེས་པ་ཞེས་ཟུར་དུ་བཏོན་ནས་བརྗོད་དགོས་དོན་ནི། ཕྱི་གཟུང་བ་དང་ནང་འཛིན་
པ་ཞེས་ཕྱི་གཟུང་བས་རྐྱེན་བྱས་ཏེ་ཤེས་པས་ཡུལ་རིག་པའི་རིག་པ་འདྲ་མིན་སྐྱེ་
ཡོང་གི་ཡོད། ང་ཚོས་བདེ་བ་དང་སྡུག་བསྔལ་ཞེས་བརྗོད་པ་ནི། ཚོར་བ་ཞེས་པ་དེ་

ཡིན་ཞིང་། ཕུང་པོ་ལྔར་ཕྱེ་བའི་ནང་གི་ཚོར་བའི་ཕུང་པོ་ཞེས་པ་དེ་སླེབས་ཡོང་གི་
ཡོད། ཕུང་ཁམས་སྐྱེ་མཆེད་ཤོད་སྐབས་ཚོར་བའི་རྣམ་གཞག་ཅིག་ཐོན་ཡོང་གི་
ཡོད།

མདོར་ན་ང་ཚོར་བདེ་བ་དང་སྡུག་བསྔལ་ཞེས་པ་ཞིག་ཡོང་གི་ཡོད། བདེ་སྡུག་

གི་ཐུག་སའམ་འགག་རྩ་ནི། བདེ་བ་དང་སྡུག་བསྔལ་ང་ཚོས་དངོས་སུ་མྱོང་གི་ཡོད།
དེས་ན་བདེ་སྡུག་ནི་རྒྱུ་ཡོད་པ་ཞིག་དང་། ཚོར་བ་ཡོད་པའི་དུད་འགྲོ་ཚུན་ཆད་ཀྱི་

70

༧གོང་ས་༧སྐྱབས་མགོན་ཆེན་པོ་མཆོག

སེམས་ལྡན་ཚང་མས་མྱོང་བ་ལྟར་བདེ་སྡུག་དེའི་ནང་ནས་སྡུག་བསྔལ་མི་འདོད་པ་
དང་། བདེ་བ་འདོད་པ་ཞིག་ཡོང་གི་ཡོད། དེ་ནི་ཤེས་བྱ་གཞི་ཡི་གནས་ཚུལ་ལམ་
ནང་ཆོས་ཀྱི་ཚན་རིག་ཅེས་པ་དེ་ཡིན།

ཤེས་བྱ་གཞི་ཡི་གནས་ཚུལ་གྱི་བདེ་སྡུག་གི་ཚོར་བ་ཡོད་པ་དེ་ཇི་ལྟར་བྱས་ཏེ་

ཡོང་གི་ཡོད་ཅེ་ན། ཤེས་བྱའི་རྣམ་གཞག་ལ་བློའི་ལྟ་སྟངས་ནི། ཤེས་བྱ་གཞི་ཡི་
གནས་ཚུལ་དང་། ཤེས་བྱ་དེར་ཤེས་པས་ཇི་ལྟར་ལྟ་ལུགས་དེར་ལྟ་གྲུབ་མི་འདྲ་བ་
དེ་དག་སླེབས་ཡོང་གི་ཡོད། བདེ་སྡུག་ཡོད་པ་དེར་སུས་ཀྱང་རྩོད་པ་མེད། བདེ་བ་

དང་སྡུག་བསྔལ་ཞེས་པ་དེ་རྒྱུ་མེད་ལས་བྱུང་བའི་ལྟ་ཚུལ་གཅིག་དང་། རྒྱང་འཕེན་
པའི་ལྟ་ཚུལ་ཏེ་སྔར་གྱི་རྒྱང་འཕེན་པའི་ལྟ་ཡུལ་ཡིན་ན་ཡང་འདྲ། དེང་སྐབས་ཆོས་

ཞེས་པ་རྩ་བ་མེད་ཅེས་དང་། ཐ་ན་རྣམ་པར་ཤེས་པའི་སེམས་ཞེས་པའང་རྩ་བ་ནས་
མེད་ཅེས་ཚོར་བ་ཞེས་པ་ནི་ཀླད་རྩའི་མྱོང་བ་ཙམ་ལས་ཤེས་པ་ཞེས་པ་ཞིག་ཟུར་དུ་
ཕལ་ཆེར་མེད་ཅེས་བརྗོད་མཁན་ཡང་ཡོང་གི་ཡོད། Radical Materialist

༼ལྟ་བ་མཐར་ལྷུང་བའི་དངོས་གཙོ་སྨྲ་བ༑༽ དེ་དག་གིས་ཤེས་པ་ཞེས་པ་ཁས་ལེན་
གྱི་མེད། འོན་ཀྱང་དེང་སྐབས་འདོད་ཚུལ་དེར་ཕལ་ཆེར་འགྱུར་བ་འགྲོ་གི་ཡོད།
དེས་ན་བདེ་སྡུག་གི་ཚོར་བ་མྱོང་བ་དེ་ལ་ལྟ་སྟངས་རྒྱུ་མེད་རྐྱེན་མེད་ལས་བྱུང་བ་

རེད་ཅེས་བརྗོད་མཁན་གྱི་རིགས་གཅིག་དང་། ཡང་རྒྱུ་རྐྱེན་ལ་བརྟེན་ནས་ཐ་སྙད་
གང་ཞིག་བཏགས་རུང་། གང་ལྟར་བདེ་སྡུག་གི་ཚོར་བ་མྱོང་བའི་མྱོང་བྱེད་ཀྱི་ཤེས་

པ་དང་། གང་མྱོང་བའི་བདེ་སྡུག་དང་། བདེ་སྡུག་ཡོང་བའི་ཕྱི་ནང་གི་རྐྱེན་འདི་དག་
ནི་རྒྱུ་མེད་ལས་ཡོང་ཤེས་ཐབས་མེད་པར་རྒྱུ་ཞིག་ངེས་པར་དུ་ཡོད་དགོས་ཤིང་།

71

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེའི་རྒྱུ་དེ་འཇིག་རྟེན་བཀོད་པ་པོས་བཀོད་པ་རེད་ཅེས་བརྗོད་པ་དེའི་ཐོག་ཏུ་ལྟ་
ཚུལ་གཅིག་སླེབས་ཡོང་གི་ཡོད།

ཡང་འཇིག་རྟེན་བཀོད་པ་པོ་འདོད་མཁན་གྱི་ནང་དུ་ཡང་ནང་གསེས་ཁ་ཆེའི་

ཆོས་ལུགས་དང་། ཡེ་ཤུའི་ཆོས་ལུགས། ཧིན་དྷུའི་ཆོས་ལུགས་སོགས་རིགས་མང་
པོ་ཞིག་གིས་རང་ཉིད་ཀྱི་དཀོན་མཆོག་འདྲ་མིན་ཤོད་ཀྱི་ཡོད། འོན་ཀྱང་ཚང་མས་

བསམ་བློ་གཏོང་ས་ནི་དཀོན་མཆོག་གིས་བཀོད་པ་རེད་ཅེས་པ་དེའི་ཐོག་ཏུ་སླེབས་
ཀྱི་ཡོད། དེ་ལྟ་ཚུལ་གཅིག་ཡིན།

ནང་པ་སངས་རྒྱས་པའི་ཆོས་དང་། དེ་མིན་གྱི་ཆོས་ལུགས་འགའ་ཞིག་གིས་

འཇིག་རྟེན་བཀོད་པ་པོས་བཀོད་ན་རིགས་པས་གནོད་ཀྱི་འདུག འཇིག་རྟེན་བཀོད་
པ་པོ་དེ་ཉིད་ཐམས་ཅད་མཁྱེན་པ་ཞིག་མ་བཞག་ན་མི་འགྲིགས་ལ། འཇིག་རྟེན་
བཀོད་པ་པོ་དེ་ཉིད་བརྩེ་བའི་བདག་ཉིད་ཅན་དང་། ནུས་པའི་བདག་ཉིད་ཅན་ཞིག་

བཞག་དགོས་ཤིང་། དེས་ན་མཁྱེན་པའི་བདག་ཉིད་དང་། བརྩེ་བའི་བདག་ཉིད།
ནུས་པའི་བདག་ཉིད་ཡིན་པ་ཞིག་གིས་བཀོད་པའི་འཇིག་རྟེན་འདིའི་ནང་དུ་རྙོག་དྲ་

ལུང་པ་གང་ཡོད། དཔེར་ན། ད་ལྟའི་འཛམ་གླིང་རྙོག་དྲས་ཁེངས་པ་འདི་མཐར་
གཏུགས་ན་འཇིག་རྟེན་བཀོད་པ་པོའི་དཀོན་མཆོག་གིས་བཀོད་པ་རེད་ཅེས་བརྗོད་
དགོས་པ་ཡིན། མ་གཞི་ Free Will ༼རང་མོས་ཐག་གཅོད་དམ་རང་དབང་།༽

ཞེས་པའི་མིའི་སེམས་ཀྱི་རང་དབང་སྟེ། མི་ལ་རང་དབང་གནང་བ་རེད་ཅེས་པའི་
འགྲེལ་བཤད་ཅིག་ཡོང་གི་ཡོད།

འོན་ཀྱང་སངས་རྒྱས་པའི་ཆོས་ཀྱི་ཐོག་ནས་བཤད་ན། ལྟ་གྲུབ་ཀྱི་ཆ་ནས་

72

༧གོང་ས་༧སྐྱབས་མགོན་ཆེན་པོ་མཆོག

སངས་རྒྱས་པའི་ཆོས་ལ་ནང་ཕན་ཚུན་འཐད་མི་འཐད་ཀྱི་རྩོད་པ་མང་པོ་ཞིག་ཡོང་
གི་ཡོད། དེ་ནི་སངས་རྒྱས་བཅོམ་ལྡན་འདས་ལ་མ་གུས་པ་བྱས་པ་ཞིག་མིན།

འདིར་ད་ལྟ་གོང་དུ་ཆོས་ལུགས་གཞན་གྱིས་བཤད་པ་དེ་དག་འཐད་མི་འཐད་ཀྱི་
སྐད་ཆ་བཤད་པ་འདི། ཆོས་ལུགས་དེ་ལ་མ་གུས་པས་བྱས་པ་མིན། ཆོས་ལུགས་

དེ་དང་ཉམས་ལེན་བྱེད་མཁན་གྱི་མི་རྣམས་ལ་ཆོས་ལུགས་དེ་དང་དེས་ཕན་གྱི་
ཡོད། ལྟ་བ་དེས་ཀྱང་ཕན་གྱི་ཡོད། དེ་ནི་དངོས་ཡོད་གནས་ཚུལ་དང་། མཐོང་ཆོས་
ཀྱི་གནས་ཚུལ་ཞིག་ཡིན་པས་དེ་ཁས་ལེན་བྱེད་དགོས་པ་ཡིན། གང་ལྟར་འཐད་མི་

འཐད་ལ་རིགས་པས་དཔྱོད་སྐབས་འཇིག་རྟེན་བཀོད་པ་པོས་བཀོད་པ་དང་། རྒྱུ་

མེད་ལས་སྐྱེས་པ་ཡིན་ན་ཧ་ཅང་ཐལ་ཞིང་། ཡང་ན་རྟག་ཏུ་ཡོད་དགོས་ལ། ཡང་ན་
ནམ་ཡང་ཡོང་མི་ཤེས་པ་ཡིན། གང་ཡིན་ཞེ་ན། དེ་རྒྱུ་མེད་ལས་གློ་བུར་དུ་བྱུང་བ་
ཞིག་ཡིན་ན་མི་བདེ་བ་ཡོང་བ་དང་། རྟག་པའི་རྒྱུ་ལས་བྱུང་བ་ཡིན་ན་ཡང་རྒྱུ་རྟག་པ་
ཡིན་ན་དེས་སྐྱེས་པའི་འབྲས་བུ་དེ་ཡང་རྟག་ཏུ་ཡོད་དགོས་པ་དང་། ཡང་ན་རྟག་ཏུ་

མེད་པ་གང་རུང་ཡིན་དགོས་པ་ཡིན། འབྲས་བུར་འགྱུར་བ་ཡོང་གི་ཡོད་པ་ལྟར་དེ་

སྐྱེད་བྱེད་ཀྱི་རྒྱུ་ལ་ཡང་འགྱུར་བ་ཡོང་དགོས་པ་ཡིན། རྒྱུ་རྐྱེན་ལ་འགྱུར་བ་ཕྱིན་
པའི་རྐྱེན་གྱིས་དེས་སྐྱེས་པའི་འབྲས་བུར་ཡང་འགྱུར་བ་འགྲོ་བ་ཞིག་མཐོང་གི་ཡོད།

དེ་ལྟ་བུའི་ཐོག་ནས་རྟག་པའི་རྒྱུ་ལས་སྐྱེས་པ་ཡོང་མི་ཤེས་ཤིང་། འཇིག་རྟེན་བཀོད་
པ་པོ་རྟག་པ་རང་བྱུང་གི་སྐྱེས་བུས་སྐྱེས་པ་ལ་ཆ་བཞག་ཀྱང་གོང་དུ་བརྗོད་པ་ལྟར་
གྱི་སྐྱོན་འཇུག་གི་ཡོད།

དེས་ན་རང་རང་གི་རྒྱུ་དང་རྐྱེན་ལས་སྐྱེས་པ་རེད་ཅེས་སངས་རྒྱས་པའི་ཆོས་

73

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཀྱི་རྟེན་འབྱུང་ཞེས་བསྡོམས་བསྐྱོན་པ་དེ་ནི་རྟེན་འབྱུང་རེད་ཅེས་གསུངས་པ་དེ་

ཡིན། རྒྱུ་དང་རྐྱེན་ལ་བརྟེན་ནས་འགྱུར་བ་སྣ་ཚོགས་ཡོང་བ་ཡིན་ཞེས་གསུང་གི་

ཡོད། རྒྱུ་དང་རྐྱེན་ལ་བརྟེན་ནས་འགྱུར་བ་འགྲོ་བས་ན། དེ་ལ་བསམ་བློ་གཏིང་རིང་
པོ་ཞིག་བཏང་ན། རང་དབང་གིས་གྲུབ་པ་མེད་པ་ཞིག་མཐོང་ཡོང་བ་ཡིན། བརྟེན་

ནས་བཏགས་པ་ཞིག་ལས་རང་དབང་གིས་གྲུབ་པ་གཏན་ནས་མེད་ཅེས་པ་དེའི་སྟེང་
དུ་སླེབས་སྐབས་རྟེན་འབྱུང་ཕྲ་མོའི་སྒང་ལ་ཕྱིན་པ་རེད། དེ་ནི་ལྟ་བའི་སྐོར་དེ་ཡིན།

མཚམས་འདིར་མ་སླེབས་བར་བླང་དོར་གྱི་སྐད་ཆ་གང་ཡང་མེད། དངོས་ཡོད་

གནས་ཚུལ་ལ་འདི་དང་འདི་ལྟ་བུ་རེད་འདུག་ཅེས་དང་། འདི་ལྟར་ཡོང་བ་དེ་ཡང་རྒྱུ་
དང་རྐྱེན་ཙམ་ལ་བརྟེན་ནས་བྱུང་བ་རེད་ཅེས་པ་ལས་བླང་བྱ་འདི་དང་། དོར་བྱ་འདི་
རེད་ཅེས་དང་། འདི་བཟང་པོ་རེད། འདི་ངན་པ་རེད་ཅེས་པའི་སྐད་ཆ་གང་ཡང་མེད།

དེ་ཁ་སང་ཞུས་པ་ལྟར་ཡིན་ལུགས་མིན་ལུགས་གཏན་ལ་ཕབ་པ་ལས། འདི་ལྟར་
ཡིན་སྟབས་འདི་བྱེད་དགོས་པ་དང་། འདི་འདྲ་ཡིན་པས་དེ་བྱེད་རྒྱུ་མེད་ཅེས་པའི་
སྐད་ཆ་གང་ཡང་བརྗོད་རྒྱུ་མེད། དེ་ནི་འཇིག་རྟེན་ཀུན་ལ་ཐུན་མོང་བ་ཡིན་པ་ལས།
སངས་རྒྱས་པའི་སྒོས་ཆོས་ལྟ་བུ་ཞིག་མིན།

དེས་ན་འཛམ་གླིང་སྤྱི་ལ་འབྲེལ་བ་ཡོད་པ་ཞིག་དང་། ཤེས་ཡོན་སློབ་སྦྱོང་དང་

འབྲེལ་བ་ཡོད་པ་ཞིག་ཡིན། གཞི་དངོས་པོའི་གནས་ཚུལ་གྱི་ཐོག་ནས་བདེ་སྡུག་

ཅེས་པ་ཞིག་ཡོད་པ་དང་། བདེ་སྡུག་ཅེས་པ་དེ་ཤེས་པ་ཡིན་པ། དེ་ཚུར་ལྟ་བའི་ཐོག་
ཏུ་རྒྱུ་དང་རྐྱེན་ལ་བརྟེན་ནས་སྐྱེས་པ་ཤོད་སྐབས། དེ་དག་བསྡོམས་བརྒྱབ་ན་རྟེན་
འབྱུང་གཉིས་ཏེ། རྒྱུ་འབྲས་ཀྱི་རྟེན་འབྱུང་དང་། བརྟེན་ནས་བཏགས་པའི་རྟེན་འབྱུང་

74

༧གོང་ས་༧སྐྱབས་མགོན་ཆེན་པོ་མཆོག

གཉིས་བཤད་ཡོད། དེ་ཉམས་ལེན་དུ་འདྲིལ་སྐབས། ང་ཚོ་སྡུག་བསྔལ་མི་འདོད་པ་
དང་། བདེ་བ་འདོད་པ་ཡིན་ཞིང་། ང་ཚོར་ཆ་བཞག་ན། ལུས་དང་སེམས་གཉིས་

ཡོད་ལ། གཞི་དངོས་པོའི་གནས་ཚུལ་ཤོད་སྐབས། དབང་པོའི་ཤེས་པ་དང་། ཡིད་
ཀྱི་ཤེས་པ་ཞེས་གཉིས་བཞག་གི་ཡོད། དེ་བཞིན་སེམས་དང་སེམས་བྱུང་ཞེས་གཙོ་

བོར་སེམས་དང་། དེའི་འཁོར་དུ་བྱུང་བའི་སེམས་བྱུང་གི་རིགས་མང་པོར་ཕྱེ་གི་
ཡོད། དེ་དག་གི་གནས་ཚུལ་ཤེས་པའི་ཐོག་ནས་སྡུག་བསྔལ་མི་འདོད་པ་དང་། བདེ་

བ་འདོད་པ་རིགས་པས་སྒྲུབ་མི་དགོས་པར་རང་ལ་ངང་གིས་ཚོར་གྱི་ཡོད་ལ་མྱོང་
གི་ཡོད། སྡུག་བསྔལ་ལས་བྲལ་འདོད་དང་། བདེ་བ་ཐོབ་འདོད་ཀྱི་འདོད་པ་དེ་རང་

གི་ངང་གིས་ཡོད་པ་ཡིན། བདེ་སྡུག་ལ་ལུས་ཤེས་ཀྱི་འཁོར་དུ་གྱུར་པའི་ཚོར་བ་
བདེ་སྡུག་གཅིག་དང་། ཡིད་ཤེས་ཀྱི་འཁོར་དུ་གྱུར་པའི་ཚོར་བ་བདེ་སྡུག་གཅིག་
བཅས་རིགས་གཉིས་ཡོད་པ་དེ་ཡང་དངོས་པོའི་གནས་ཚུལ་ལས་ཤེས་པ་ཞིག་
རེད།

ལུས་སེམས་ཀྱི་བདེ་སྡུག་དང་ནང་ཆོས་ཀྱི་ཕན་ཡོན།

དེས་ན་ལུས་ཚོར་གྱི་བདེ་སྡུག་དང་། སེམས་ཚོར་གྱི་བདེ་སྡུག་དེ་གཉིས་རང་

རང་གི་རྒྱུ་རྐྱེན་ལ་བརྟེན་ནས་ཡོང་གི་ཡོད་སྟབས། དེ་གཉིས་ཀ་རྒྱུ་རྐྱེན་གྱི་ཐོག་
ནས་བསམ་བློ་གཏོང་དགོས་པ་ཡིན། ལུས་སེམས་ཀྱི་ཚོར་བ་བདེ་བ་འདོད་པས་ན་

དེའི་རྒྱུ་བསྒྲུབ་དགོས་ལ། ལུས་སེམས་ཀྱི་ཚོར་བ་སྡུག་བསྔལ་དེ་མི་འདོད་པས་ན་
དེའི་རྒྱུ་ཉུང་དུ་གཏོང་དགོས་པ་ཡིན། ལུས་ཚོར་དང་སེམས་ཚོར་གཉིས་ཤུགས་ཆེ་

ཆུང་དང་གལ་འགངས་ཆེ་ཆུང་བརྩིས་ན། ཡིད་ཚོར་གྱི་བདེ་སྡུག་དེ་ཤུགས་ཆེ་བ་

75

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཡོད། དཔེར་ན། ང་རང་ཚོའི་ལུས་ལ་ནད་དང་ན་ཚའི་ན་ཟུག་ཡོད་ཀྱང་། བསམ་བློ་

གཏོང་སྟངས་ལྷོད་ལྷོད་ཅིག་ཡོད་ཚེ། ན་ཟུག་གཏོང་སྟངས་དེ་འཇིག་རྟེན་བཀོད་པ་
པོས་བཀོད་པ་རེད། དེ་ལ་དགོས་པ་ཞིག་ཡོད་ཀྱི་རེད་སྙམ་པ་དྲན་ན། ལུས་ཚོར་གྱི་

སྡུག་བསྔལ་དེས་རྐྱེན་པས་ཡིད་ཚོར་མི་བདེ་བ་ཤུགས་ཆེན་པོ་ཡོང་རྒྱུ་ཉུང་དུ་འགྲོ་
བ་ཡིན།

དེ་བཞིན་སངས་རྒྱས་པའི་ཆོས་ཀྱི་ཐོག་ནས་དེ་ནི་ང་རང་གི་སྔར་བསགས་

པའི་ལས་ངན་གྱི་འབྲས་བུ་ཡིན་བསམ་པ་དྲན་སྐབས། སེམས་ནང་གི་མི་བདེ་བ་དེ་
ཉུང་དུ་འགྲོ་གི་ཡོད། དཔེར་ན། རྩེད་མོའི་འགྲན་བསྡུར་བྱེད་མཁན་རྣམས་ཀྱིས།
རྩེད་མོའི་ཐོག་དཀའ་ལས་ཤུགས་ཆེ་བརྒྱབ་སྟེ་ལུས་ཐང་ཆད་དེ་ལུས་ཚོར་གྱི་སྡུག་

བསྔལ་ཡོང་གི་ཡོད་ཀྱང་དེ་དྭང་དུ་ལེན་གྱི་ཡོད། གང་ཡིན་ཞེ་ན༑ གཟེངས་རྟགས་
ཆེན་པོ་རག་པ་དང་། མིང་ཆེན་པོ་རག་རྒྱུའི་དོན་དུ་ཧ་ལམ་སྲོག་ཕྱེད་ཀ་བློས་བཏང་
ནས་དཀའ་ལས་རྒྱག་གི་ཡོད། དེ་ནི་ཡིད་ཚོར་གྱི་བདེ་སྐྱིད་ཀྱི་དོན་དུ་ལུས་ཚོར་གྱི་

སྡུག་བསྔལ་ཟིལ་གྱིས་གནོན་ནས་དང་དུ་ལེན་གྱི་ཡོད། དེ་ལས་ལྡོག་སྟེ་ཡིད་ཀྱི་མི་
བདེ་བ་ཡོང་བ་དེ་ལུས་ཚོར་གྱི་བདེ་བས་ཟིལ་གྱིས་གནོན་མི་ཐུབ་པ་ཡིན།

དཔེར་ན། མི་ཧ་ཅང་འབྱོར་ཕྱུག་ལྡན་ཞིང་། དབང་ཐང་མཚན་སྙན་ཆེན་པོ་ཡོད་

པ་དེ་དག་ལ་མཐུན་རྐྱེན་ཆ་ཚང་ཡོད་པས་ལུས་ཚོར་གྱི་སྡུག་བསྔལ་ཡོད་པ་ཆེས་
ཉུང་ཉུང་ཡིན། འོན་ཀྱང་སེམས་ནང་རེ་དོགས་དུ་མའི་རྐྱེན་དང་། ཡང་ན་འགྲིགས་
མིན་དབང་ལས་འཁོན་འཛིན་དང་ཡིད་ལ་མི་བདེ་བའམ་ཡིད་བློ་འཁྲུགས་པའི་རྐྱེན་
གྱིས་ལུས་ཚོར་གྱི་བདེ་བ་ཇི་ཙམ་ཡོད་ཀྱང་། སེམས་མ་སྐྱིད་པ་དེ་མེད་པར་བཟོ་

76

༧གོང་ས་༧སྐྱབས་མགོན་ཆེན་པོ་མཆོག

ཐུབ་ཀྱི་མེད། དེས་ན་སེམས་ཀྱི་བདེ་སྡུག་དང་། ལུས་ཚོར་གྱི་བདེ་སྡུག་གཉིས་

བསྡུར་སྐབས། ལུས་ཚོར་གྱི་བདེ་སྡུག་དེ་ཤུགས་ཆུང་བ་དང་། སེམས་ཚོར་གྱི་བདེ་
སྡུག་དེ་གལ་འགངས་ཆེ་ཞིང་ཛ་དྲག་པོ་ཡོད་པ་དེ་ཧ་ཅང་གསལ་པོ་ཡིན།

དེས་ན་འཛམ་གླིང་གི་ཆོས་ལུགས་ཚང་མའི་ཐོག་ནས་གཙོ་བོ་ནི་སེམས་ཀྱི་

བདེ་སྡུག་རེད་འདུག་ཅེས་གསུངས་ཡོད། གཙོ་བོ་སེམས་ཀྱི་བདེ་སྡུག་ཡིན་སྟབས།

སེམས་ཀྱི་སྡུག་བསྔལ་ཉུང་དུ་གཏོང་བ་དང་། སེམས་ཀྱི་བདེ་སྐྱིད་མང་དུ་གཏོང་

བའི་ཐབས་ཤེས་བྱ་རྒྱུའི་ཐོག་ཏུ་སླེབས་སྐབས་Spirituality༼ཆོས་ཀྱི་རང་
བཞིན་ཅན་༽ ཆོས་ཞེས་པ་དེ་ཡོང་བ་ཡིན། Religion ༼ཆོས་སམ་ཆོས་

ལུགས།༽ ཞེས་པ་དེ་དབྱིན་ཇིའི་ཚིག་མཛོད་ཀྱི་ཐོག་ནས་བཤད་ན། ནུབ་ཕྱོགས་
པའི་ཆོས་ལུགས་དང་འབྲེལ་བའི་མིང་ཚིག་ཆགས་ཡོད་སྟབས། དབྱིན་ཇིའི་སྐད་དེ་

ཡེ་ཤུའི་ཆོས་དང་འབྲེལ་བ་ཞིག་ཆགས་ཡོད། དེས་ན་དབྱིན་ཇི་སྐད་དུ་ Reli-

gion ཞེས་པ་དེ་ནི་འཇིག་རྟེན་བཀོད་པ་པོ་ལ་ཡིད་ཆེས་ཡོད་པ་གཞིར་བཞག་

པའི་ཆོས་ལུགས་གཅིག་ལ་ Religion ཞེས་བརྗོད་པ་ཡིན་འདུག དེས་ན་ནང་

པའི་ཆོས་དེ་ Religion མིན་པ་ཆགས་ཀྱི་ཡོད། མི་འགའ་ཞིག་གིས་ནང་ཆོས་
དེ་ Religion མིན་པར་དེ་ནི་ཚན་རིག་ཅིག་རེད་ཅེས་བརྗོད་པ་དེར་བདེན་པའི་

ཆ་ཡོད་པ་ཡིན། Spirituality ཞེས་བརྗོད་ན། ཚིག་དེ་ཅུང་རྒྱ་ཆེ་ལ་གུ་ཡངས་
པོ་ཞིག་ཡོད།

མདོར་ན་སེམས་ཀྱི་སྡུལ་བསྔལ་ཉུང་དུ་གཏོང་རྒྱུ་དང་། སེམས་ཀྱི་བདེ་སྐྱིད་

མང་དུ་གཏོང་རྒྱུའི་ཐབས་ཤེས་གཅིག་ལ་ Spirituality ཞེས་བརྗོད་ཆོག་པ་

77

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཡིན། དེ་ལའང་ནང་གསེས་དབྱེ་ན། ཚེ་འདི་ཁོ་ནར་བདེ་སྐྱིད་ཡོང་བའི་ཐབས་ཤེས་

བྱེད་མཁན་ཞིག་ཡོང་ཆོག་པ་ཡིན། ངོས་ནས་ Secular Ethics ༼ཆོས་

ལུགས་རིས་མེད།༽ ཅེས་བརྗོད་ཀྱི་ཡོད། ངེས་པར་སྐྱེ་བ་ཕྱི་མ་ལྷ་ཡུལ་དང་དག་
པའི ་ཞི ང་ལྟ་བུར་སྐྱེ་བ་སོ གས་ཀྱི་ཕྱི་མའི་སྐད་ཆ་གང་ཡང་མི ་ དགོས ་པར་ད་ལྟ་
གསོན་པའི་རིང་འདིར་སེམས་ལ་དཀའ་ངལ་འཕྲད་སྐབས་གདོང་ལེན་ཇི་ལྟར་བྱེད་

དགོས་པ་དང་། སེམས་ཀྱི་སྙིང་སྟོབས་ཇི་ལྟར་བྱས་ནས་སྤེལ་དགོས་པ་དེ་དག་ནི་

དེང་སྐབས་ཚན་རིག་པ་རྣམས་དང་གོ་བསྡུར་བྱེད་པའི་གཞི་རྩའམ་ཁོར་ཡུག་གམ་
རྭ་བ་འདིའི་ནང་ཡིན། སྐབས་དེ་དག་ཏུ་སྐྱེ་བ་ཕྱི་མ་དང་། ཐར་པ་དང་ཐམས་ཅད་
མཁྱེན་པའི་སྐད་ཆ་གང་ཡང་བགྲོ་གླེང་བྱེད་ཀྱི་མེད།

སེམས་འདུལ་བའི་སྡེ་ཚན་དེའི་ནང་ཆོས་དང་འབྲེལ་བ་ཡོད་པ་གཅིག་དང་།

ཆོས་དང་འབྲེལ་བ་མེད་པ་ཞིག་བཅས་གཉིས་བཤད་ཆོག་པ་ཡིན། ཆོས་དང་འབྲེལ་
བའི་སྐད་ཆའི་ནང་དུའང་འཇིག་རྟེན་བཀོད་པ་པོ་འདོད་མཁན་གྱི་ནང་དབྱིན་ཇིའི་
ཚིག་ཐོག་ངོས་ནས་འདི་ལྟར་བརྗོད་ཀྱི་ཡོད། God Religion ༼འཇིག་རྟེན་
བཀོད་པ་པོའི་ཆོས།༽ དང་། Godless Religion ༼འཇིག་རྟེན་བཀོད་པ་
པོ་ཁས་མི་ལེན་པའི་ཆོས།༽ ཞེས་པ་དེ་རྒྱ་ཆེ་རུ་བཏང་སྟེ། ལེགས་སྦྱར་སྐད་ནང་

དྷརྨཱ་ཞེས་པ་དེའི་ཐོག་ནས་བཤད་ན། འཇིག་རྟེན་བཀོད་པ་པོ་འདོད་མཁན་གྱི་ཆོས་

གཅིག་དང་། འཇིག་རྟེན་བཀོད་པ་པོ་མི་འདོད་མཁན་གྱི་ཆོས་གཅིག་བཅས་གཉིས་
ཡོད། ཡང་འཇིག་རྟེན་བཀོད་པ་པོ་མི་འདོད་མཁན་གྱི་ཆོས་ལུགས་ཀྱི་ནང་དུ་ཡང་།

ཁ་སང་བརྗོད་པ་ལྟར་མང་པོ་ཡོད་པའི་ནང་ནས་གཙོ་བོ་ནང་པའི་ཆོས་ཆགས་ཡོད།

78

༧གོང་ས་༧སྐྱབས་མགོན་ཆེན་པོ་མཆོག

གོང་དུ་ཞུས་པ་ནི་ནང་ཆོས་ཆགས་ཡོད།

ནང་ཆོས་ཀྱི་ལྟ་གྲུབ་ཀྱི་རྣམ་གཞག

དེ་རིང་ཆོས་འབྲེལ་བྱ་རྒྱུ་དེ་ཁ་སང་ཁྱེད་རང་ཚོར་དཔེ་ཆ་འདི་དང་འདི་ལྟ་བུ་

འཁྲིད་ན་བསམ་པ་དེ་འདྲ་ཡོད་དམ་ཞེས་བསམ་འཆར་ཇི་ཡོད་དྲིས་པར་ཁྱེད་རང་

ཚོས་ཐོ་ཁ་ཤས་བཏོན་འདུག དུས་ཚོད་དེ་ཙམ་མེད་ཅིང་། ང་ལ་བསམ་བློ་ཞིག་
འཁོར་བ་ལ། ཁྱེད་རང་ཚོ་ཕལ་མོ་ཆེས།

སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱོད། །
རང་གི་སེམས་ནི་ཡོངས་སུ་འདུལ། །
དེ་ནི་སངས་རྒྱས་བསྟན་པ་ཡིན། །

ཞེས་པའི་ཚིགས་བཅད་འདི་དང་། དེ་བཞིན།
སྐར་མ་རབ་རིབ་མར་མེ་དང་། །
སྒྱུ་མ་ཟིལ་པ་ཆུ་ལྦུར་དང་། །

རྨི་ལམ་གློག་དང་སྤྲིན་ལྟ་བུ། །

འདུས་བྱས་ཆོས་རྣམས་དེ་ལྟར་ལྟ། །

ཞེས་པའི་ཚིགས་བཅད་འདི་གཉིས་བློ་ལ་འགྲོ་མཁན་རྣམས་ལག་པ་རྐྱོངས་

དང་། བློ་ལ་འགྲོ་མཁན་མང་པོ་དེ་ཙམ་མི་འདུག་ཀྱང་། ཚིགས་བཅད་དེ་གཉིས་ཀྱི་
ཐོག་ནས་འགྲེལ་བཤད་བརྒྱབ་ན་བསམ་བྱུང་།

སངས་རྒྱས་པའི་ཆོས་ནི་གོང་དུ་ཞུས་པ་ལྟར་ལྟ་བ་རྟེན་འབྱུང་ཞེས་པ་དེའི་

79

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཐོག་ཏུ་སླེབས་ཤིང་། ལྟ་བ་རྟེན་འབྱུང་དེ་ལ་རྒྱུ་འབྲས་རྟེན་འབྱུང་དང་། བརྟེན་ནས་

བཏགས་པའི་རྟེན་འབྱུང་གཉིས་སུ་དབྱེ་བ་ཕྱེ་བ་ལས། རྒྱུ་འབྲས་རྟེན་འབྱུང་གི་ཐོག་
ནས་སྡིག་སྤོང་དགེ་སྒྲུབ་ཅེས་པ་དེ་སླེབས་ཡོང་གི་ཡོད། བདེ་བ་ཞེས་པ་དེ་རང་རང་

གི་རྒྱུ་ལ་བརྟེན་ནས་ཡོང་གི་ཡོད་ལ། སྡུག་བསྔལ་ཞེས་པ་དེ་ཡང་རང་རང་གི་རྒྱུ་ལ་

བརྟེན་ནས་ཡོང་གི་ཡོད་པས་ན། སྡུག་བསྔལ་གྱི་རྒྱུ་སྡིག་པ་སྤོང་བ་དང་། བདེ་བའི་
རྒྱུ་དགེ་བ་བསྒྲུབ་དགོས་པ་དེ་ལྟར་ཡིན། དེའི་བསྒྲུབ་བྱ་དེ་ལ་ཡང་། མངོན་མཐོ་ལྷ་
མིའི་ལུས་རྟེན་དང་། ངེས་ལེགས་ཐར་པ་དང་ཐམས་ཅད་མཁྱེན་པ་གཉིས་ཡིན།

དེ་ཡང་མགོན་པོ་ཀླུ་སྒྲུབ་ཀྱིས་དབུ་མ་རིན་ཆེན་ཕྲེང་བའི་ནང་དུ་གསུངས་པ་

ལྟར། མངོན་མཐོ་དང་ངེས་ལེགས་གཉིས་པོ་དེ་ང་ཚོའི་བསྒྲུབ་བྱ་ཡིན། བསྒྲུབ་བྱ་དེ་

གཉིས་ཡོང་དགོས་དོན་གང་ཡིན་ཞེ་ན། ང་ཚོར་དགོས་པ་ནི་བདེ་སྐྱིད་ཡིན་ཞིང་།

རང་ལ་ངང་གིས་བདེ་བ་འདོད་པ་ཞིག་ཡོང་གི་ཡོད་པ་དེ་ནི་རྒྱུ་མཚན་དང་ལྡན་པ་
ཞིག་དང་། ཐོབ་ཐང་ཡོད་པ་ཞིག་ཀྱང་ཡིན། འདོད་པའི་བདེ་བ་དེ་ལའང་གཟུགས་སྒྲ་
དྲི་རོ་རེག་བྱ་ལྟ་བུ་འདོད་ཡོན་གྱི་ཕུན་ཚོགས་དང་། དེ་བཞིན་སེམས་ཞི་བདེ་ཡོད་

པའི་ཐོག་ནས་མངོན་མཐོའི་ཕུན་ཚོགས་སམ་མངོན་མཐོའི་བདེ་སྐྱིད་གཅིག་དང་།
སངས་རྒྱས་པའི་ཆོས་ནས་བརྟེན་ནས་བཏགས་པའི་རྟེན་འབྱུང་ཞེས་པའི་བསམ་བློ་
ཞིབ་ཚགས་པོ་འདིའི་ཐོག་ཏུ་དགོངས་པ་བཞེས་སྐབས། ང་ཚོར་སྡུག་བསྔལ་ཡོང་

བའི་ཆགས་སྡང་གི་རྩ་བ་ལྟ་བུ་ནི་གཏི་མུག་བདེན་འཛིན་ཞེས་པ་དེ་ཡིན་པ་དང་།

གཏི་མུག་བདེན་འཛིན་དེ་དག་སྤོང་རྒྱུ་ཡོད་པ་ཞིག་ར་འཕྲོད་སྐབས། གཏི་མུག་
བདེན་འཛིན་སྤངས་པའི་ཐར་པ་ཞེས་པ་ཞིག་ཡོད་ཆོག་པ་དང་། དེ་འདྲ་ཞིག་ཡོད་ན་

80

༧གོང་ས་༧སྐྱབས་མགོན་ཆེན་པོ་མཆོག

ཐར་པའི་གོ་འཕང་ཐོབ་ན་གཏན་དུ་བདེ་བ་ཡིན། དེས་ན་ངེས་ལེགས་ཐར་པའི་གོ་
འཕང་གི་བདེ་སྐྱིད་གཅིག་བཅས་བདེ་སྐྱིད་གཉིས་ཡོད།

རྒྱུ་འབྲས་རྟེན་འབྱུང་དེས་བསྡོམས་བརྒྱབ་ནས་སྡིག་པ་སྤོངས་ལ་དགེ་བ་སྒྲུབ་

ཅེས་པའི་མངོན་མཐོའི་བདེ་སྐྱིད་སྒྲུབ། བརྟེན་ནས་བཏགས་པའི་རྟེན་འབྱུང་གི་ཐོག་

ནས་མ་རིག་པ་སྤོང་ཐུབ་ལ། མ་རིག་པ་སྤངས་པའི་བྲལ་བའི་ཡོན་ཏན་ཞིག་ཡོང་གི་
ཡོད་པ་ནི་ངེས་པར་ལེགས་པ་སྟེ་གཏན་དུ་བདེ་བ་དང་། འགྱུར་བ་མེད་པའི་བདེ་བ་

རེད། འགོག་པ། ཞི་བ། གྱ་ནོམ། ངེས་འབྱུང་ཞེས་གསུང་གི་ཡོད། དེ་ནི་གཏན་དུ་གྱ་
ནོམ་པ་དང་འགྱུར་བ་མེད་པ། དངོས་གནས་བློ་ཡོངས་སུ་ཚིམ་པ་ཞིག་ཡོང་བ་ཡིན།

དེས་ན་སྡུག་ཀུན་གཉིས་ཉེ་བར་ཞི་བའི་འགོག་པ་དང་། དེ་ལྟ་བུའི་འགོག་པ་དེ་

སྡུག་བསྔལ་བྲལ་ཙམ་གྱི་དོན་མིན་པར། གཏན་དུ་བདེ་བ་ཡིན་པས་ན་ཞི་བ་དང་།

སེམས་ཡོངས་སུ་ཚིམ་པ་ཞིག་ཡིན་སྟབས་འགོག་པ་ཞི་བ་གྱ་ནོམ་ཞེས་གསུངས་པ་
ཡིན། སྡུག་བསྔལ་རྒྱུ་དང་བཅས་པ་ལས་གཏན་དུ་ཐར་བའི་ངེས་པར་འབྱུང་བ་
བཅས་གསུངས་ཡོད། དེས་ན་དེ་ནི་གཏན་དུ་བདེ་བ་ཞིག་ཡིན་པས་ན་ངེས་པར་

ལེགས་པ་སྟེ་ངེས་ལེགས་ཐར་པ་ཞེས་གསུངས་པ་ཡིན། བསྒྲུབ་བྱ་མངོན་མཐོའི་

བདེ་སྐྱིད་གཅིག་དང་། ངེས་ལེགས་ཀྱི་བདེ་སྐྱིད་གཅིག་བཅས་གཉིས་གསུངས་

ཡོད། དེ་དག་ཡོང་བའི་གཞི་རྩ་ཡང་། གཞི་དངོས་པོའི་གནས་ཚུལ་ལ་སེམས་ཀྱི་
བདེ་སྐྱིད་དང་། སེམས་ཀྱི་རང་བཞིན་འོད་གསལ་བ་ཞེས་པ་འདི་སླེབས་ཡོང་གི་
ཡོད། སེམས་གསལ་ཞིང་རིག་པ་ཞེས་པ་དེའི་སྟེང་ནས་དེ་དག་སྒྲུབ་ཡོང་གི་ཡོད།

81

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཀུན་སློང་དང་ཕྱི་ནང་ཐུན་མོང་གི་ཉམས་ལེན།

དེས་ན་ཆོས་ཉན་བཤད་བྱེད་སྐབས་ཐོག་མར་ཀུན་སློང་ཡག་པོ་ཞིག་དགོས་པ་

ཡིན། འཆད་པ་པོའི་ངོས་ནས་ཀུན་སློང་ཡག་པོ་ཞིག་དང་། ཉན་པ་པོའི་ངོས་ནས་

ཀྱང་ཀུན་སློང་རྣམ་པར་དག་པ་ཞིག་བྱུང་ན། ཆོས་ཆོས་སུ་འགྲོ་བ་ཞིག་དང་། ཐེག་
ཆེན་གྱི་ཆོས་ཐེག་ཆེན་གྱི་ཆོས་སུ་འགྲོ་བ་ཞིག་ཡོང་བ་ཡིན། དེས་ན་ཀུན་སློང་རྣམ་
པར་དག་པ་དགོས་པས་ན། དཔོན་སློབ་བམ་བླ་སློབ་གཉིས་ཀའི་ངོས་ནས་ཀུན་སློང་

ཡག་པོ་ཞིག་བཅོས་དགོས་པ་ཡིན། དེས་ན་སངས་རྒྱས་ཆོས་ཚོགས་མ་ལན་
གསུམ་མཉམ་དུ་འདོན་རྒྱུ་ཡིན།

སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །

བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །

ཅེས་ལན་གསུམ་གསུང་འདོན་གནང་།དེས་ན་བསྒྲུབ་བྱ་མངོན་མཐོའི་བདེ་བ་

ཙམ་བསྒྲུབ་རྒྱུ་ནི་ནང་ཆོས་གཅིག་པུ་མིན། མུ་སྟེགས་པའི་ཆོས་ཀྱི་ནང་དུའང་

མངོན་མཐོའི་རྒྱུ་ཚང་བ་ལྟ་བུ་ཕལ་ཆེར་ཡོད་པ་ཡིན། མངོན་མཐོ་འདོད་པའི་ལྷ་མིའི་
གོ་འཕང་བསྒྲུབ་རྒྱུ་འདི་ཕལ་ཆེར་ཐུན་མོང་བ་ཡིན་པ་མ་ཟད། ཕྱིའི་གཟུགས་སྒྲ་དྲི་

རོ་སོགས་ལ་གཡེང་བའི་སེམས་ཉེ་བར་ཞི་ནས་ནང་སེམས་ཀྱི་ཏིང་ངེ་འཛིན་གྱི་
ཚོར་བ་བདེ་བ་དང་། དེ་རྗེས་ཚོར་བ་བཏང་སྙོམས་ཁོ་ནས་ལོངས་སྤྱོད་པ་ལྟ་བུའི་

སེམས་ཀྱི་བདེ་སྐྱིད་བསྒྲུབ་རྒྱུ་བཅས་ཏིང་ངེ་འཛིན་གྱི་མཐུ་ལ་བརྟེན་ནས་དེ་ལྟར་

82

༧གོང་ས་༧སྐྱབས་མགོན་ཆེན་པོ་མཆོག

བསྒྲུབ་རྒྱུ་ཞིག་ཡོང་གི་ཡོད། དེ་དག་ཕྱི་རོལ་མུ་སྟེགས་པའི་གཞུང་ནང་དུའང་ཡོད་
པ་ཡི ན ། དེ ང ་སྐབས་ཀྱི ་ མུ་སྟེགས་པའི ་ སྟོན་པ་འགའ་ཞི ག ་ཏི ང ་ངེ ་ འཛི ན ་གང་

འཚམས་བརྟན་པོ་ཡོད་པ་དེ་འདྲ་ཡོད་པ་འདྲ་འདུག དེས་ན་མངོན་མཐོ་བསྒྲུབ་རྒྱུ་
ཙམ་ནི་ཕྱི་ནང་ཐུན་མོང་བ་ཡིན།

དེ་བཞིན་ཡེ་ཤུ་དང་ཁ་ཆེའི་ཆོས་ལ་སོགས་པ་འཇིག་རྟེན་བཀོད་པ་པོ་འདོད་

མཁན་གྱི་ཆོས་ལུགས་དེ་ཚོའི་གྲས་ཀྱིས་རང་གི་གྲུབ་མཐའི་ལུགས་ནས་སྐྱེ་བ་ཕྱི་

མ་འདོད་ཀྱི་མེད་ཀྱང་། སངས་རྒྱས་པའི་གཞུང་ནས་བལྟས་ན་སྐྱེ་བ་ཡོད་པ་ཡིན།

དེར་བརྟེན་ཚེ་འདིར་དཀོན་མཆོག་ལ་ཡིད་ཆེས་བྱས་ཏེ་བྱམས་དང་སྙིང་རྗེ། བཟོད་
པ་དང་ཆོག་ཤེས་སོགས་བསྒོམས་ཏེ་ཉམས་ལེན་བྱེད་པ་དང་། དེ་བཞིན་གཞན་ཕན་

གྱི་བྱ་བ་ལྷུར་བླངས་པ་བཅས་བྱས་ན་དགེ་བ་གསོག་གི་ཡོད་པས། དེས་སྐྱེ་བ་ཕྱི་མ་
མངོན་མཐོའི་ལུས་རྟེན་ཐོབ་པ་ཏན་ཏན་ཡོང་བ་ཡིན།

རང་གི་གྲུབ་མཐའ་ནས་སྐྱེ་བ་ཕྱི་མ་མངོན་མཐོའི་གོ་འཕང་ཐོབ་རྒྱུ་བཤད་མེད་

ཀྱང་། དངོས་པོའི་གནས་ཚུལ་ལ་སྐྱེ་བ་ཕྱི་མ་མངོན་མཐོའི་གོ་འཕང་ཐོབ་རྒྱུ་ཡོད།
དེས་ན་འཛམ་གླིང་འདིའི་ཐོག་བྱམས་པ་དང་བརྩེ་བ་ཉམས་ལེན་བྱེད་མཁན་གྱི་

ཆོས་ལུགས་ཚང་མར་མངོན་མཐོ་བསྒྲུབ་རྒྱུའི་ནུས་པ་ཡོད་པ་ཕལ་ཆེར་བརྗོད་ཐུབ་
པས་དེ་ནི་ཐུན་མོང་བ་ཡིན།

མངོན་མཐོ་སྒྲུབ་པ་ལ་ནང་པ་སངས་རྒྱས་པའི་གཞུང་ནས་མི་དགེ་བཅུ་སྤོང་གི་

ཚུལ་ཁྲིམས་ཞེས་གསུངས་ཡོད། མི་དགེ་བཅུ་སྤོང་གི་ཚུལ་ཁྲིམས་ཞེས་པ་དེ་ཡང་།
ཕལ་མོ་ཆེ་ཆོས་ལུགས་གཞན་དང་ཐུན་མོང་བ་ཡིན། ཡེ་ཤུ་དང་ཧིན་དྷུའི་ཆོས་པ་

83

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལ་ཆ་བཞག་ན། སྲོག་གཅོད་སྤོང་བ་དང་། མ་བྱིན་ལེན་སྤོང་བ། ལོག་གཡེམ་སྤོང་བ།
མི་ཚངས་སྤྱོད་སྤངས་ནས་ཚངས་སྤྱོད་བསྟེན་པ་ལྟ་བུ་ཡོད་ལ། དེ་བཞིན་མུ་སྟེགས་

པའི་ནང་དུའང་ཚངས་སྤྱོད་བསྟེན་མཁན་ཡོད་པ་ཡིན། དེ་བཞིན་རྫུན་དང་། ཕྲ་མ།
ཚིག་རྩུབ། ངག་ཀྱལ་བཅས་ངག་གི་བཞི་པོ་རྣམས་སྤོང་བ་ཡོད་ཅིང་། དེ་བཞིན་

བརྣབ་སེམས་དང་། གནོད་སེམས་དེ་དག་སྤོང་བ་ཡོད་པ་མ་ཟད། ཡེ་ཤུའི་ཆོས་ནང་
ཞེན་ཆགས་ཆེན་པོ་བྱེད་པ་ལྟ་བུ་ནི་མི་རུང་བར་གསུང་གི་ཡོད། དེ་བཞིན་གནོད་

སེམས་སྤོང་བ་ཡོང་བ་ཡིན། དེ་དག་ནི་ཆོས་ལུགས་ཚང་མའི་ནང་ཡོད་པ་ཡིན། དེ་

ཡང་བརྣབ་སེམས་དང་གནོད་སེམས་གཉིས་ནི་སྤྱིར་བཏང་གི་ཆགས་སྡང་ཙམ་
མིན། འདིར་མུ་གསུམ་མུ་བཞི་ལྟ་བུ་བརྩིས་ན་རྩིས་རྒྱུ་ཡོད། བརྣབ་སེམས་ཡིན་ན་

འདོད་ཆགས་ཡིན་པས་ཁྱབ་ལ༑ འདོད་ཆགས་ཡིན་ན་བརྣབ་སེམས་ཡིན་པས་མ་
ཁྱབ། དེ་བཞིན་གནོད་སེམས་ཡིན་ན་ཞེ་སྡང་གི་བློ་ཅན་ཡིན་པས་ཁྱབ་ཅིང་། ཞེ་སྡང་
གི་བློ་ཡིན་ན་གནོད་སེམས་ཡིན་པས་ཁྱབ་ཀྱི་ཨེ་ཡོད། དེ་ལ་ཕྲ་རགས་ཀྱི་ཁྱད་པར་
མེད་དམ་སྙམ། མདོར་ན་བརྣབ་སེམས་དང་གནོད་སེམས་དེ་དག་ཀྱང་ཐུན་མོང་བ་
ཡིན།

ལོག་ལྟ་ནི་རང་རང་གི་ལྟ་གྲུབ་ནས་བཤད་པའི་ལོག་ལྟ་རེ་ཡོང་བ་ཡིན། ཆོས་

ལུགས་སོ་སོའི་ལུགས་ཀྱི་ལོག་ལྟ་རེ་བཞག་ཐུབ་པ་ཡིན། དཔེར་ན། ནང་པ་སངས་
རྒྱས་པའི་ཆོས་པའི་ནང་ཆ་བཞག་ན། ཆོས་ཐམས་ཅད་བདེན་གྲུབ་ཡིན་པ་ཐག་

གཅོད་མཁན་གྱི་བྱེ་བྲག་སྨྲ་བ་དང་། མདོ་སྡེ་པ། སེམས་ཙམ་པ་དེ་དག་ལ་སྒྲོ་
འདོགས་ལོག་ལྟ་ཡོད་པ་ཡིན། དེ་བཞིན་ཆོས་རྣམས་ངོ་བོ་ཉིད་ཀྱིས་མ་གྲུབ་པ་ཡིན་

84

༧གོང་ས་༧སྐྱབས་མགོན་ཆེན་པོ་མཆོག

ན། གཏན་ནས་མེད་ཅེས་བརྗོད་པ་དེ་ཡང་ཆད་ལྟ་རེད་ཅེས་ཆེད་མངགས་སྤངས་
པས་ན། མདོར་ན་སྒྲོ་འདོགས་ལོག་ལྟ་ཐོག་ཏུ་ལྷུང་ཡོད། དེས་ན་ནང་པ་སངས་རྒྱས་
པའི་ཆོས་པའི་ནང་དུའང་སྒྲོ་འདོགས་ལོག་ལྟའི་གཞན་དབང་དུ་སོང་བ་མང་པོ་ཡོད།

ཐ་སྙད་དུ་རང་མཚན་རྩ་བ་ནས་ཁེགས་ཏེ་ཆོས་ཐམས་ཅད་མིང་བརྡས་བཞག་ཙམ་

དང་། རྟོག་པས་བཏགས་ཙམ་ངེས་པའི་བློ་དེ་ནི་སྒྲོ་འདོགས་མཐའ་དག་སེལ་བ་
ལས། དེ་མིན་གྱི་ནང་པའི་གྲུབ་མཐའ་དེ་དག་ཀྱང་སྒྲོ་འདོགས་ལོག་ལྟའི་ནང་དུ་ལྷུང་
ཡོད། དེས་ན་ལོག་ལྟ་འདྲ་མིན་མང་དུ་བཞག་ཆོག་པ་ཡིན། འོན་ཀྱང་སྐབས་འདིར་
ནང་པ་སངས་རྒྱས་པའི་གཞུང་ནས་གསུངས་པའི་མི་དགེ་བཅུ་སྤོང་གི་ལོག་ལྟ་ནི།
སྐུར་འདེབས་ཀྱི་ལོག་ལྟ་ལ་བཤད་ཡོད། དེས་ན་དེ་དག་ནི་ཕྱི་ནང་ཐུན་མོང་བ་ཡིན།

ངེས་ལེགས་ཐར་པའི་གོ་འཕང་།

ནང་པ་སངས་རྒྱས་པའི་ཐུན་མོང་མ་ཡིན་པའི་ཁྱད་ཆོས་དེ་གང་ཡིན་ཞེ་ན།

ངེས་ལེགས་ཐར་པའི་གོ་འཕང་ཞེས་པ་དེ་ཡིན། གཅེར་བུ་བ་དང་མུ་སྟེགས་པའི་
གཞུང་ནས་ཐར་པའི་མིང་བཤད་ཡོད་ཀྱང་། བདག་ཏུ་ལྟ་བ་དེ་རྩ་བར་བཞག་པས་ན།

གང་ཟག་རང་བཞིན་གྱིས་གྲུབ་པར་འཛིན་པའི་འཛིན་པ་དང་། གང་ཟག་རང་རྐྱ་ཐུབ་

པའི ་རྫས་ཡོ ད ་དུ་འཛི ན་པའི་འཛི ན་པ་ལྷན་སྐྱེས་ཡོ ད ་པའི ་ཐོག ་རྟག་གཅི ག་རང་
དབང་དུ་ལྟ་བའི་འཛིན་པ་ཀུན་བཏགས་དེ་ཡང་གཞི་ལ་བཞག་ཡོད། ནང་པ་སངས་
རྒྱས་པའི་ཆོས་ཁོ་ན་ལས་དེ་མིན་ཆོས་ལུགས་ཡོངས་སུ་རྫོགས་པས་བདག་འཛིན་

ལྷན་སྐྱེས་ཡོད་པའི་ཐོག་བདེན་འཛིན་ཀུན་བཏགས་བརྟན་པོ་བཟོ་གི་ཡོད། ཆོས་

ལུགས་ཚང་མས་རྣམ་ཤེས་ཞེས་པ་ཞིག་ཤོད་ཀྱི་ཡོད། མུ་སྟེགས་པའི་གཞུང་ནང་

85

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཨ་ཏ་མ་ཞེས་གསུང་གི་ཡོད། དེ་ནི་བདག་ཏུ་ལྟ་བ་དེ་བརྟན་དུ་གཏོང་གི་ཡོད། ཕུང་
པོར་དབང་སྒྱུར་མཁན་གྱི་བདག་དེ་ཕུང་པོ་ལས་དོན་གཞན་པ་ཞིག་ཡོད་པ་རེད་
ཅེས་བརྗོད་ཀྱི་ཡོད།

དེས་ན་སངས་རྒྱས་པའི་གཞུང་ནས་ཇི་སྲིད་བདག་ཏུ་ལྟ་བ་དེ་མ་དོར་བར་ཐར་

པ་ཐོབ་མི་ཐུབ་ཅེས་གསུངས་ཡོད། བདག་ཏུ་ལྟ་བ་དེ་སྤོང་དགོས་པས་ན༑ བདག་ཏུ་
ལྟ་བ་ལྷན་སྐྱེས་དེའི་ཐོག་ཏུ་བདག་ཏུ་ལྟ་བ་ཀུན་བཏགས་དེ་བསྣན་པས། དེ་ནི་བདག་

ཏུ་ལྟ་བ་བརྟན་དུ་བཏང་བ་ཡིན། དེས་ན་ངེས་ལེགས་ཐར་པའི་གོ་འཕང་ཞེས་པའི་
ཐར་པ་དེ་གང་འདྲ་ཞིག་བཞག་གི་ཡོད་དམ་ཞེ་ན། དེ་ཁོ་ན་ཉིད་ལ་རྨོངས་པའི་མ་

རིག་པའི་དབང་གིས་འཁོར་བར་བཅིངས། དེ་ཁོ་ན་ཉིད་ལ་རྨོངས་པའི་མ་རིག་པའི་
གཉེན་པོ་བདག་མེད་རྟོགས་པའི་ཤེས་རབ་སྐྱེས་ནས་བདག་ཏུ་འཛིན་པའམ་དེ་ཁོ་ན་

ཉིད་ལ་རྨོངས་པའི་དབང་གིས་བྱུང་བའི་ཉོན་མོངས་མཐའ་དག་སེམས་ཀྱི་ཆོས་ཉིད་
ཀྱི་ངང་དུ་ཞི་སོང་བ་ཡིན། སེམས་ཀྱི་རང་བཞིན་ལ་རྨོངས་པའི་དབང་གིས་བྱུང་བའི་

སྐྱོན་རྣམས་སེམས་ཀྱི་རང་བཞིན་ཕྱིན་ཅི་མ་ལོག་པ་མངོན་དུ་གྱུར་པའི་སྐབས་

སེ མ ས་ཀྱི ་ རང་བཞི ན ་ལ་ཕྱི ན ་ཅི ་ ལོ ག ་ཏུ་རྟོ ག ས་པའི ་ དབང་གི ས ་བྱུང་བའི ་ སྡུག་

བསྔལ་རྒྱུ་དང་བཅས་པ་རྣམས་དེའི་དབྱིངས་སུ་ཞི་འགྲོ་གི་ཡོད། དེ་ནི་ངེས་ལེགས་
ཐར་པ་ལ་བཞག་གི་ཡོད། དེ་ནི་ནང་པ་སངས་རྒྱས་པའི་ཆོས་ཁོ་ན་ལས། བདེན་

བཞིའི་རྣམ་གཞག་གསུངས་ཏེ་སྡུག་ཀུན་ཉེ་བར་ཞི་བའི་འགོག་པ་ཞེས་པ་ཞིག་དང་།
དེ་ཐོབ་བྱེད་ཀྱི་ལམ་གྱི་བདེན་པ་ཞེས། མདོར་ན་བདག་མེད་རྟོགས་པའི་ཤེས་རབ་

དང་། བདག་མེད་པའི་ལྟ་བ་དེ་གའི་ཐོག་ནས་ངེས་ལེགས་ཀྱི་རྣམ་གཞག་དེ་ཐོན་ཡོང་

86

༧གོང་ས་༧སྐྱབས་མགོན་ཆེན་པོ་མཆོག

གི་ཡོད། དེས་ན་ནང་པ་སངས་རྒྱས་པའི་ཆོས་ཀྱི་ཁྱད་ཆོས་ངོ་མ་དེ་ངེས་ལེགས་
བསྒྲུབ་རྒྱུ་དེའི་ཐོག་ཏུ་སླེབས་ཡོང་གི་ཡོད།

དེ་ལྟར་ཡིན་སྟབས། སྡིག་པ་ཅི་ཡང་མི་བྱ་ཞིང་། །ཞེས་གསུངས ཡོད། དེ་ཡང་

དགེ་བ་དང་སྡིག་པ་ཞེས་བལྟོས་པའི་སྒོ་ནས་འཇོག་རྒྱུ་ལས། རང་བཞིན་གྱིས་དགེ་

སྡིག་ཅེས་རྡོག་རྡོག་རང་མཚན་པ་ཞིག་བཞག་མི་ཐུབ། དེས་ན་གཙོ་བོ་འབྲས་བུར་
བལྟོས་ནས་དགེ་སྡིག་བཞག་གི་ཡོད། ཕན་པའི་རང་བཞིན་ཅན་ཞིག་ཡིན་ན་དགེ་བ་

དང་། གནོད་པའི་རང་བཞིན་ཅན་ཞིག་ཡིན་ན་སྡིག་པ་ཞེས་བརྗོད་ཐུབ་པ་ཡིན། དེར་
བརྟེན་ང་རང་ཚོ་ཚང་མ་སྡུག་བསྔལ་མི་འདོད་པ་ཡིན། སྡུག་བསྔལ་ཞེས་པ་ནི། སྤྱོད་
འཇུག་ལས།

ཐོག་མེད་བདེ་སྡུག་ལས་ལས་ཡིན། །

ཞེས་གསུངས་པ་ལྟར། ང་རང་ཚོའི་ལུས་འདི་སྒྲུབ་པའི་རྒྱུ་ཡར་རིམ་དེད་ཀྱིས་

བསམ་བློ་བཏང་ན་ཕྲ་རབ་ཀྱི་རྡུལ་ཞིག་སྟེ། དུས་འཁོར་གྱི་གཞུང་ནས་མཁའ་ཡི་

རྡུལ་ཞེས་པ་ཞིག་གསུང་གི་ཡོད། མངོན་པ་གོང་མའི་ནང་དུ་གཟུགས་ཀྱི་སྣང་བ་
བསྙོན་མེད་དུ་འཆར་རྒྱུ་ཡོད་པ། འོན་ཀྱང་དེ་དབང་པོའི་ཤེས་པའི་ཡུལ་དུ་མ་གྱུར་
པ་ཞིག་སྟེ། དཔེར་ན། རྨི་ལམ་གསལ་པོར་གཏོང་བའི་གནས་སྐབས་ཀྱི་གཟུགས་སྒྲ་

དེ་དག་ཡིད་བློ་ཁོ་ནར་ཤར་བ་ལས། དབང་ཤེས་ཀྱིས་རིག་རྒྱུ་མེད། རྨི་ལམ་གྱི་

གནས་སྐབས་སུ་དབང་ཤེས་འགགས་ནས་དབང་པོའི་ཤེས་པས་དངོས་སུ་བྱ་བ་
བྱེད་ཀྱི་མེད། དེ་ནི་ཡིད་ཤེས་ཁོ་ནའི་སྤྱོད་ཡུལ་ཡིན། འོན་ཀྱང་གཟུགས་སྒྲའི་སྣང་
བ་དེ་དག་འགོག་མེད་དུ་འཆར་ཡོང་གི་ཡོད།

87

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེས་ན་དེ་དག་གཟུགས་ཀྱི་གྲས་སུ་བཞག་པ་དང་། འོན་ཀྱང་ཡིད་ཤེས་ཁོ་ནར་

སྣང་གི་ཡོད་པས་ན། ཆོས་ཀྱི་སྐྱེ་མཆེད་ཀྱི་གཟུགས་ཞེས་གསུང་གི་ཡོད། ཆོས་ཀྱི་

སྐྱེ་མཆེད་ཀྱི་གཟུགས་ཞེས་གཟུགས་མི་འདྲ་བ་ལྔ་ཡོད། འདུས་པ་ལས་གྱུར་པའི་

གཟུགས་དང་། ཀུན་བཏགས་པའི་གཟུགས། མངོན་པར་སྐབས་ཡོད་ཀྱི་གཟུགས།
དབང་འབྱོར་བའི་གཟུགས་བཅས་ལས་རྨི་ལམ་གྱི་སྣང་བ་ལྟ་བུ་དེ་དག་ནི་ཀུན་
བཏགས་པའི་གཟུགས་ཡིན། དབང་འབྱོར་པའི་ཏིང་ངེ་འཛིན་གྱི་ཐོག་ནས་བྱུང་བའི་

གཟུགས་ནི་དབང་འབྱོར་བའི་གཟུགས་ཞེས་པ་དེ་ཡིན། མངོན་པར་སྐབས་ཡོད་ཀྱི་

གཟུགས་ཞེས་པ་ནི་འོད་ཀྱི་རྡུལ་ཕྲ་རབ་ཀྱི་ཐོག་ཏུ་བསམ་བློ་གཏོང་གི་མེད་དམ་
སྙམ་པ་ཞིག་ཡོད། གཟུགས་ཅན་ཞིག་ཆགས་པས། དེང་སྐབས་ཚད་མཐོའི་ཆེ་ཤེལ་
གྱི་ཐོག་ནས་ལྟ་བ་དང་། རྩིས་ཀྱི་ཐོག་ནས་འོད་དེ་གཟུགས་ཡིན་པ་དང་། ཕྱོགས་
གཅིག་ནས་བསམ་བློ་བཏང་ན་འོད་དེ་གཟུགས་ཡིན་པ་ལྟ་བུ་ཞིག་ཡོད། ཁོ་རང་
ལའང་རྡུལ་ཕྲ་རབ་ཡོད་པ་ཞིག་ཡིན། དེ་ནི་མངོན་པར་སྐབས་ཡོད་ཀྱི་གཟུགས་
ཞེས་པ་དེ་མིན་ནམ་སྙམ་པ་ཞིག་འདུག

དེས་ན་ང་ཚོའི་ཕུང་པོ་དང་། དེ་ཡང་ད་ལྟའི་ངའི་ལུས་འདིར་ཆ་བཞག་ན། མིའི་

ལུས་ཀྱི་རིགས་རྒྱུན་རྩིས་ན་མངལ་དུ་ཉིང་མཚམས་སྦྱར་བའི་སྐབས་སུ་འགྲོ་ལ།
ལུས་འདིའི་རྫས་རྒྱུན་ཡར་དེད་ན། ཕ་མའི་ཁུ་ཁྲག་དང་། དེའི་ཡང་ཕ་མའི་ཁུ་ཁྲག་

བཅས་ཕ་མ་རྣམས་ཡར་རིམ་དེད་བྱས་ན་སྲོག་ཆགས་འབུ་སྲིན་ཚེ་སྲོག་ཐོག་མར་
ཆགས་པ་ནས་རིམ་བཞིན་ཆགས་པའི་སེམས་ལྡན་གྱི་ཚེ་སྲོག་གཅིག་ཆགས་པ་

དང་། སེམས་ལྡན་གྱི་ཚེ་སྲོག་དེ་མ་ཆགས་པའི་གོང་དུ་སེམས་མེད་བེམ་པོའི་ཚེ་

88

༧གོང་ས་༧སྐྱབས་མགོན་ཆེན་པོ་མཆོག

སྲོག་གཅིག་འཛམ་གླིང་འདིའི་ཐོག་གྲུབ་ཡོད། Darwin,s Theory ༼རྡར་
ཝིན་གྱི་གྲུབ་མཐའ།༽ ནས་བཤད་པ་དང་ང་ཚོའི་དཔེ་ཆའི་ནང་དུ་བཤད་པ་གཉིས་
གཅིག་མཚུངས་ཡིན། འབྱུང་བ་དང་འབྱུང་འགྱུར་ཕྱེ་སྟེ་འབྱུང་འགྱུར་གྱི་ཆོས་

རྣམས་འབྱུང་བ་བཞི་ལས་བྱུང་བ་དང་། འབྱུང་བ་བཞི་པོ་ནི་ཕན་ཚུན་བྲལ་ཐབས་
མེད་པ་ལྟ་བུ་ཞིག་ཡིན། དེ་ནི་རྡུལ་ཕྲ་མོའི་འགྲོ་བ་ཞིག་འདུག དེས་ན་ད་ལྟའི་ལུས་

འདིའི་རྫས་རྒྱུན་དེད་ན་ལོ་ས་ཡ་དང་། བྱེ་བ། དུང་ཕྱུར། ཐེར་འབུམ་མང་པོའི་གོང་

གི་རྫས་རྒྱུན་ཕྲ་མོ་དེ་དག་ལས་ཡོང་བ་ཞིག་ཡིན། རྒྱུན་དེ་ཐོག་མ་མེད་པ་ནས་
འཇོག་དགོས་པ་ཡིན། དབུ་མ་བཞི་པ་ལས། དངོས་པོ་བྱེ་བྲག་པ་ལ་ཐོག་མའི་རྒྱུན་
མེད། མཐའ་མའི་རྒྱུན་ཡོད་ཅེས་གསུངས་ཡོད། ཁ་སང་བཀའ་མོལ་རགས་ཙམ་
བྱུང་བ་ལྟར་དེ་ནི་རྫས་རྒྱུན་གྱི་སྐོར་དེ་ཡིན།

ཤེས་པའི་རྒྱུན་དེ་ཡང་བསམ་བློ་བཏང་ན། རིགས་འདྲ་ཐོག་མ་བཞག་མི་ཐུབ་

ཅེས་ཞུས་པ་ལྟར་རེད། ལུས་ཀྱི་རྫས་རྒྱུན་ལ་བསམ་བློ་བཏང་ཡང་ཐོག་མ་འཇོག་རྒྱུ་

ཧ་ཅང་ཁག་པོ་རེད། དེ་ནི་རང་བཞིན་ལྷན་སྐྱེས་ཀྱིས་ཡོང་བ་ཞིག་ཡིན། དེས་ན་ང་

ཚོའི་དཔེ་ཆའི་ནང་དུ་བརྟག་པ་བྱེད་ལུགས་ལ། ཆོས་ཉིད་ཀྱི་རིག་པ་ཞེས་གསུངས་
པ་ལྟར་དེ་ནི་རང་བཞིན་ཆོས་ཉིད་ཀྱི་དབང་གིས་བྱུང་བ་ལས། དེ་ནི་གློ་བུར་བའི་

རྐྱེན་བཟང་ངན་ཞིག་གིས་དབང་ལས་བྱུང་བ་གང་ཡང་མིན། དེའི་སྒོ་ནས་དཔྱད་
སྐབས་ཆོས་ཉིད་ཀྱི་རིག་པ་ཞེས་པ་དེ་ཡིན།

དེ་བཞིན་བྱ་བ་བྱེད་པའི་རིག་པ་སྟེ། རྫས་མང་པོ་འདུས་པའི་གནས་སྐབས་

གཅིག་ལ་ཚ་བའི་རེག་བྱ་སྐྱེས་པ་དེ་ལ་མེའི་ཐ་སྙད་བྱས་པ་དང་། དྲོད་ཀྱི་རང་བཞིན་

89

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཅན་ཞིག་ལ་མེ་ཞེས་བརྗོད་པ་ལས། འབྱུང་བ་མེ་ཞེས་བརྗོད་སྐབས་མེ་འབར་བ་
ཞིག་མི་དགོས་པ་ཡིན། རླན་ཞིང་གཤེར་བའི་བདག་ཉིད་ཅན་ཞིག་ལ་འབྱུང་བ་ཆུ་

ཞེས་བརྗོད་པ་དེ་དག་ནི་སོ་སོ་སོ་སོའི་འབྱུང་བ་རང་རང་གི་ནུས་པ་ཤུགས་ཆེན་པོ་
སླེབས་པའི་སྐབས་སུ་བྱེད་ལས་མི་འདྲ་བ་རེ་ཡོང་བ་དེ་ཤོད་ཀྱི་མེད་དམ་སྙམ།

ལྟོས་པའི་རིག་པ་ཞེས་པ་ནི། དེ་དག་ཀྱང་རང་རང་གི་རྒྱུ་དང་རྐྱེན་ལ་ལྟོས་པ་

ཞིག་ཡིན་པས་ན། ལྟོས་པའི་རིག་པ་ཞེས་གསུངས་པ་ཡིན། དེ་དག་གཞི་ལ་བཞག་
དགོས་པ་ཡིན། དེ་དག་ནི་རང་བཞིན་གྱི་ཁྲིམས་ལུགས་ཡིན། དེ་དག་རང་བཞིན་གྱི་
ཁྲིམས་ལུགས་ཡིན་པ་ལས། ལས་ཀྱིས་བཟོས་པ་མིན་ལ། དེ་བཞིན་གཤེགས་པའི་

འཕྲིན་ལས་ཀྱིས་གྲུབ་བ་ཡང་མིན། དེ་དག་ནི་རང་བཞིན་གྱིས་བྱུང་བ་ཞིག་ཡིན།
དེས་ན་རང་བཞིན་གྱིས་བྱུང་བ་དེ་དག་གཞི་རྩར་བཞག་པའི་ཐོག་ཤེས་པ་གསལ་
རིག་གི་རང་བཞིན་ཅན་དུ་ཡོད་པ་ནི་ཆོས་ཉིད་ཀྱི་རིག་པ་དང་། ཤེས་པ་ཕན་ཚུན་

བསྡོམས་སྐབས་འགྱུར་བ་འགྲོ་བ་ནི་ཤེས་པ་བྱེ་བྲག་པ་སོ་སོར་བྱེད་ལས་མི་འདྲ་བ་
རེ་ཡོད་པ་ནི་བྱ་བ་བྱེད་པའི་རིག་པ་ཡིན། བྱ་བ་མི་འདྲ་བ་རེ་ཡོད་པའི་ཤེས་པ་

བསྡོམས་སྐབས། དཔེར་ན་ཞེ་སྡང་ཤུགས་ཆེ་རུ་འགྲོ་སྐབས་སྙིང་རྗེ་ཤུགས་ཆུང་དུ་
འགྲོ་བ་དང་། སྙིང་རྗེ་ཤུགས་ཆེ་རུ་འགྲོ་སྐབས་ཞེ་སྡང་ཤུགས་ཆུང་དུ་འགྲོ་བ་འདི་

དག་ནི་ཕན་ཚུན་ལྟོས་པ་ཞིག་ཡིན། སྙིང་རྗེའི་གོམས་པ་འཕེལ་སྐབས་ཞེ་སྡང་གིས་

ཡིད་མི་བདེ་བ་དེ་ཇེ་ཉུང་དུ་འགྲོ་བ་དང་། ཞེ་སྡང་གིས་ཡིད་མི་བདེ་བ་ཇེ་ཉུང་དུ་འགྲོ་
སྐབས་ཡིད་མི་བདེ་བ་ལས་བྱུང་བའི་འབྲས་བུ་ཞེ་སྡང་དེ་ཡང་ཇེ་ཉུང་དུ་འགྲོ་བ་ཡིན།

དེ་དག་ནི་རྒྱུ་འབྲས་བཅས་ལྟོས་པའི་རིགས་པའི་ཐོག་ཏུ་འགྲོ་གི་ཡོད། དེ་དག་གཞི་

90

༧གོང་ས་༧སྐྱབས་མགོན་ཆེན་པོ་མཆོག

ལ་བཞག་པའི་ཐོག ང་ཚོ་སྡུག་བསྔལ་མི་འདོད་པ་ཡིན་པས་ན། སྡུག་བསྔལ་གྱི་རྒྱུ་
ལས་ཀྱི་སྒོ་ནས་བཤད་ན། ལུས་ངག་ཡིད་གསུམ་གྱི་སྒོ་ནས་གཞན་ལ་གནོད་པའི་

ལས་ཀྱི་སྡིག་པའི་ལས་ཞེས་པ་དེ་རྣམས་མེད་པར་བཟོ་དགོས་པ་ཡིན། ལུས་ངག་
ཡིད་གསུམ་གྱི་སྒོ་ནས་གཞན་ལ་གནོད་པའི་ལས་དེ་དག་ཀྱང་རང་དབང་གིས་མི་
ཡོང་བར་དེ་ནི་ཀུན་སློང་གི་དབང་གིས་ཡོང་གི་ཡོད། དེས་ན་ཀུན་སློང་གི་གནས་

སྐབས་སུ་གཞན་ལ་གནོད་པའི་བློ་དེ་དག་ཉུང་དུ་གཏོང་དགོས་ཞེས་པ་ནི་འཐད་སྒྲུབ་
ཀྱི་རིག་པ་ཞེས་པ་དེ་ཡིན།

གཞི་ཡི་གནས་ཚུལ་འདི་ལྟར་ཡིན་པས་ན། ང་ཚོ་སྡུག་བསྔལ་མི་འདོད་པ་དང་།

བདེ་བ་འདོད་པ་ཡིན་སྟབས། སྡུག་བསྔལ་གྱི་རྒྱུ་དང་རྐྱེན་རྣམས་ཉུང་དུ་གཏོང་བ་
དང་། བདེ་སྐྱིད་ཀྱི་རྒྱུ་དང་རྐྱེན་རྣམས་མང་དུ་གཏོང་དགོས་ཞེས་རྒྱུ་མཚན་གྱི་ཐོག་

ནས་བསམ་བློ་བཏང་སྟེ་འདི་དང་འདི་འབྲེལ་བ་དང་། དེ་དང་འདི་འབྲེལ་འདུག་ཅེས།
འདོད་པ་བདེ་སྐྱིད་འདོད་ཅིང་སྡུག་བསྔལ་མེད་པ་ཞིག་དགོས་ཀྱི་ཡོད། འོན་ཀྱང་དེ་

དག་ཡོང་བ་ནི་རྒྱུ་རྐྱེན་གྱི་གནས་སྐབས་སུ་བདེ་བ་མང་དུ་འགྲོ་ཐབས་ལ་བདེ་སྐྱིད་
ཀྱི་རྒྱུ་དགེ་བ་བསྒྲུབ་དགོས་པ་དང་། སྡུག་བསྔལ་ཉུང་དུ་གཏོང་ཐབས་ལ་སྡུག་

བསྔལ་གྱི་རྒྱུ་སྡིག་པ་སྤོང་བ་དང་ཇེ་ཉུང་དུ་གཏོང་དགོས་ཞེས་པ་དེའི་ཐོག་ཏུ་སླེབས་
ཀྱི་ཡོད། དེས་ན།

སྡིག་པ་ཅི་ཡང་མི་བྱ་ཞིང་། །

ཞེས་གསུངས་ཡོད། ད་ལྟ་བརྗོད་དགོས་པ་ཞིག་ལ། རྒྱུ་འབྲས་ལ་རང་བཞིན་

གྱིས་ཡོང་བའི་རྒྱུ་འབྲས་ཀྱི་འགྲོ་སྟངས་གཅིག་དང་། བདེ་སྡུག་ཅེས་པ་དེ་ཚོར་

91

བོད་ཀྱི་ནང་ཆོས་ངོ་སྤྲོད་སྙིང་བཅུད།

བའམ་མྱོང་བ་ཡིན་ཞིང་། སེམས་སམ་ཤེས་པའི་བྱེ་བྲག་གཅིག་ཡིན། ཤེས་པའི་བྱེ་

བྲག་པ་དེས་རྒྱུ་དེའི་ནང་དུ་ཐུན་མོང་མ་ཡིན་པའི་རྒྱུའི་ནང་ཤེས་པའི་ཐོག་ནས་
གཅིག་འཇོག་དགོས་པ་ཡིན། དེར་བརྟེན།

ཐོག་མེད་བདེ་སྡུག་ལས་ལས་ཡིན། །

ཞེས་ཕྱོགས་གཅིག་ནས་ཤེས་པས་ཀུན་ནས་བསླངས་ཏེ་བྱ་བ་གསར་པ་ཞིག་

དང་། བྱ་བ་དེའི་ནང་དུ་ཡང་སེམས་པའི་ལས་དང་། བསམ་པའི་ལས་ཞེས་བརྗོད་

སྐབས། སེམས་འབྱུང་སེམས་པའི་ཐོག་ཏུ་འཇོག་རྒྱུ་ཞིག་ཡོད་པ་དང་། དེ་དག་ནི་
ཤེས་པའི་ཐོག་ཏུ་འགྲོ་གི་ཡོད།

ལས་འབྲས་ཀྱི་རྣམ་གཞག

ཡང་བྱེ་བྲག་སྨྲ་བ་དང་། དབུ་མ་ཐལ་གྱུར་པས་བསམ་པའི་ལས་ལ་ལུས་ངག་

གི་གཟུགས་ཅན་ཆོས་དེ་འདྲ་བཞག་གི་ཡོད། དེ་དག་སྤྱིའི་ལས་ཀྱི་ནང་དུ་ཤེས་པའི་
རིགས་མང་པོ་སླེབས་ཡོང་གི་ཡོད། བདེ་སྡུག་གི་མྱོང་བ་ཤེས་པའི་རིགས་གཅིག་

ཡིན་པས་ན། དེའི་ཐུན་མོང་མ་ཡིན་པའི་རྒྱུའི་ཐོག་ཏུ་སླེབས་སྐབས། ཤེས་པ་དང་
འབྲེལ་ནས་བསམ་བློ་གཏོང་དགོས་པ་ཡིན། དེས་ན་ཤེས་པ་དང་འབྲེལ་བའི་བྱ་བ་

གསར་པ་དང་། རྒྱུ་གསར་པ་ཞིག་སྒྲུབ་པ་དེ་ལ་ལས་ཞེས་མིང་བཏགས་ཡོད། ལས་
ཞེས་པ་དེ་བྱ་བ་ཡིན། བྱེད་པ་པོ་ཞིག་གིས་ཀུན་སློང་གི་ཁྱད་པར་དང་འབྲེལ་བའི་
ཐོག་ནས་བྱ་བ་གསར་པ་བྱས་པ་ཞིག་ལ་ལས་ཞེས་བརྗོད་པ་རེད། བྱ་བ་དེ་གཞན་

ལ་ཕན་པའི་རང་བཞིན་ཅན་ཞིག་ཡིན་ན། དེའི་འབྲས་བུ་གཞན་ལ་བདེ་སྐྱིད་ཡོང་བ་
དང་། བདེ་སྐྱིད་རང་ཉིད་ཀྱིས་མྱོང་དགོས་པས་ན། རང་ཉིད་ལའང་བདེ་བ་ཡོང་བ་

92

༧གོང་ས་༧སྐྱབས་མགོན་ཆེན་པོ་མཆོག

ཡིན། གཞན་ལ་གནོད་པའི་བྱ་བ་དེའི་འབྲས་བུར་འཕྲལ་དུ་ཕ་རོལ་པོས་སྡུག་བསྔལ་
མྱངས་པ་ཡིན་ན་ཡང་། བྱེད་པ་པོ་རང་ཉིད་ཀྱི་སྟེང་དུ་ལས་དེའི་བག་ཆགས་བཞག་
སྟེ་མཐའ་མ་རང་ཉིད་སྡུག་བསྔལ་མྱོང་བ་དགོས་པ་ཡིན། དེས་ན།
སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱད། །

ཅེས་གསུངས་ཡོད། དེ་ནི་མདོའི་ཚིག་ཡིན་ཞིང་། དེའི་དགོངས་པ་བཀྲལ་

སྟངས་འདྲ་མིན་ཡོང་ཆོག་པ་ཡིན།

སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱད། །

ཅེས་པ་འདི་མངོན་མཐོ་སྒྲུབ་བྱེད་ལ་སྦྱར་བ་དང་། ཡང་ན། དགེ་བ་ཕུན་སུམ་

ཚོགས་པར་སྤྱད། །ཅེས་པའི་ཕུན་སུམ་ཚོགས་ཞེས་གསུངས་པས་ན། ཐར་པ་སྒྲུབ་

པའི་དགེ་བ་ལ་སྦྱར་ན་ཡང་འགྲིགས་པ་ཞིག་ཡིན། རྐང་པ་དང་པོ་གཉིས་མངོན་མཐོ་
སྒྲུབ་བྱེད་ཀྱི་ཐོག་ཏུ་སྦྱར་བའི་དབང་དུ་བཏང་ན།

རང་གི་སེམས་ནི་ཡོངས་སུ་འདུལ། །

ཞེས་གསུངས་པ་འདིས་རང་གཅེས་འཛིན་དང་། ཡང་ན་སྡིག་པ་སྤོང་བ་དང་།

དགེ་བ་སྒྲུབ་པ་ཞེས་པ་འདི་ཡང་མཐར་གཏུགས་ན་སེམས་དུལ་མ་དུལ་ལ་ཐུག་པས་
ན། སེམས་འདུལ་དགོས་པ་ཡིན་ཞེས་འདི་ལྟར་དུ་བཀྲལ་ན།
སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱད། །

93

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཅེས་གསུངས་པ་ནི་ཚུལ་ཁྲིམས་ཀྱི་བསླབ་པ་དང་། རང་གི་སེམས་ནི་ཡོངས་

སུ་འདུལ། །ཞེས་གསུངས་པ་ནི་ཤེས་རབ་ཀྱི་བསླབ་པ་དང་། ཏིང་ངེ་འཛིན་གྱི་བསླབ་

པ་ལ་སྦྱར་ན། བསླབ་པ་གསུམ་གྱི་དོན་དག་རྣམས་སླེབས་ཡོང་གི་ཡོད། ད་དུང་དེ་
དག་མངོན་མཐོ་སྒྲུབ་བྱེད་ལའང་སྦྱར་ཆོག་པ་ཡིན།

དེ་བཞིན་ངེས་ལེགས་སྒྲུབ་པ་ལའང་སྦྱར་ཆོག་པ་ཡིན། སྡིག་པ་ཅི་ཡང་མི་བྱ་

ཞིང་། །ཞེས་པ་དེས་འཚེ་བ་སྤོང་བ་དེ་དང་། དབུ་མ་བཞི་བརྒྱ་པ་ལས། དམ་པའི་
ཆོས་ནི་མི་འཚེ་བ་དང་། །བདག་མེད་ཅེས་པ་ཞིག་གསུངས་པ་དེ་ཡིན་ལ༑ ཡང་ན།
བསོད་ནམས་མིན་པ་དང་པོར་བཟློག །
བར་དུ་བདག་ནི་བཟློག་པ་དང་། །

མཐའ་མར་ལྟ་ཞིག་ཀུན་བཟློག་པ། །

ཞེས་པའི་བཞི་བརྒྱ་པ་ལས། དེ་ཤེས་པ་ནི་མཁས་པ་ཡིན། །ཞེས་གསུངས་པ་

ལྟར། སྡིག་པ་ཅི་ཡང་མི་བྱ་ཞིང་། །ཞེས་པ་དེ་བསོད་ནམས་མིན་པའི་ལས་བཟློག་པ་
དེ་དང་།

དགེ་བ་ཕུན་སུམ་ཚོགས་པར་སྤྱད།།

ཅེས་པས་བསོད་ནམས་མིན་པའི་ལས་ཙམ་མ་ཟད། བསོད་ནམས་ཀྱི་ལས་

དང་། མི་གཡོ་བའི་ལས་དེ་དག་ཀྱང་བཟློག་པའི་དོན་དམ་པའི་དགེ་བ་བདག་མེད་
དམ་སྟོང་ཉིད་བསྒོམས་པ་དེ་ཡིན།

རང་གི་སེམས་ནི་ཡོངས་དུ་འདུལ། །ཞེས་པ་དེས་ཆོས་ཀྱི་བདག་མེད་ཕྲ་མོ་

དང་། བདག་པས་གཞན་གཅེས་པའི་བྱང་ཆུབ་ཀྱི་སེམས་བསྒོམ་པ་དེའི་ཐོག་ནས་

94

༧གོང་ས་༧སྐྱབས་མགོན་ཆེན་པོ་མཆོག

བདེན་འཛིན་དང་། རང་གཅེས་འཛིན་གཉིས་ཀྱི་གཉེན་པོ་བསྟེན་ནས་འདུལ་བ་དེ་

བྱས་ན་སངས་རྒྱས་ཀྱི་ཐེག་པ་ཆེ་ཆུང་གི་ཆོས་མཐའ་དག་འདིའི་ནང་བསྡུས་པ་ཞིག་

ཡོང་བ་ཡིན། དེ་ཤེས་པ་ནི་མཁས་པ་ཡིན། །ཞེས་གསུངས་པ་ལྟར་ཡིན། དེས་ན་ང་
ཚོ་ཚང་མས་ནམ་རྒྱུན་ཁ་ནས།

སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱད། །
རང་གི་སེམས་ནི་ཡོངས་སུ་འདུལ། །
དེ་ནི་སངས་རྒྱས་བསྟན་པ་ཡིན། །

ཞེས་པའི་ཚིགས་བཅད་འདི་ཡིད་ཆེས་ཀྱི་ཐོག་ནས་འདོན་མཁན་དེ་དག་གིས་

ཉིན་རེ་བཞིན་དུ་གཞན་ལ་གནོད་པའི་བྱ་བ་བྱེད་རྒྱུ་མེད། གནས་སྐབས་རླུང་ལངས་
ཐོག་ཏུ་གཞན་ལ་རྒྱག་འདྲེ་རྒྱག་པ་དང་། གཞན་ངན་སྨྲས་བརྗོད་པ་ལྟ་བུ་བྱས་ཀྱང་།

སེམས་ནང་འཁོན་འཛིན་བཟུང་སྟེ་གནག་སེམས་བཅངས་པ་དང་། སེམས་པ་ནག་
པོ་བྱེད་པ་ལྟ་བུ་གཏན་ནས་བྱེད་རྒྱུ་མེད།

གཞན་ལ་གནོད་པ་བྱེད་པ་དེ་ཡང་མི་ཙམ་མ་ཡིན་པར། སྲོག་ཆགས་འབུ་སྲིན་

ཕྲ་མོ་ཚུན་ཆད་ལ་གནོད་པའི་བྱ་བ་བྱེད་རྒྱུ་མེད། གཞན་ལ་གནོད་པའི་བྱ་བ་བྱས་ན་

མཐར་རང་ཉིད་ལ་གྱོང་རག་གི་རེད། གང་ལགས་ཤེ་ན། གནོད་པའི་འབྲས་བུར་རང་

ལ་སྡུག་བསྔལ་ཡོང་གི་ཡོད། གཞན་ལ་ཕན་བཏགས་པའི་འབྲས་བུར་རང་ལ་བདེ་
སྐྱིད་ཡོང་གི་ཡོད། དེས་ན་གནོད་པ་མི་བྱེད་པ་སྟེ། སྡིག་པ་ཅི་ཡང་མི་བྱ་ཞིང་། །ཞེས་
གསུངས་པ་དེ་ཡིན།

95

བོད་ཀྱི་ནང་ཆོས་ངོ་སྤྲོད་སྙིང་བཅུད།

དགེ་བ་ཕུན་སུམ་ཚོགས་པར་སྤྱད། །ཅེས་པ་འདིས་གཞན་ལ་གང་ཡོང་གིས་

ཕན་པ་བསྒྲུབ་པ་ན། ནམ་རྒྱུན་ངོས་ནས་བརྗོད་པ་ལྟར། སངས་རྒྱས་པའི་ཆོས་ནི་ལྟ་

བ་རྟེན་འབྱུང་དང་། སྤྱོད་པ་འཚེ་བ་མེད་པ་ཡིན། སྤྱོད་པ་འཚེ་བ་མེད་པ་ལ་གཉིས་
ཏེ། རབ་ལ་བྱུང་ན་གཞན་ལ་ཕན་བཏགས་པ་དང་། གལ་ཏེ་ཕན་བཏགས་མ་ཐུབ་
ཀྱང་གནོད་པ་མི་བྱེད་པ་ནི་སངས་རྒྱས་ཀྱི་ཆོས་ཀྱི་སྙིང་པོ་ཡིན། དེས་ན་སྡིག་པ་མི་
བྱེད་ཅེས་གསུངས་པ་ནི་གཞན་ལ་གནོད་པ་མི་བྱེད་ཅེས་གསུངས་པ་ཡིན།
དགེ་བ་ཕུན་སུམ་ཚོགས་པར་སྤྱད། །

ཅེས་གསུངས་པ་དེས་གཞན་ལ་གང་ཐུབ་ཀྱི་ཕན་བཏགས་དགོས་པ་ཡིན། དེ་

ལྟར་བྱེད་དགོས་དོན་ནི། གོང་དུ་བརྗོད་པ་ལྟར་ལྟ་བ་རྟེན་འབྱུང་དང་འབྲེལ་ནས་
སླེབས་ཡོང་གི་ཡོད། འཇིག་རྟེན་བཀོད་པ་པོ་འདོད་མཁན་རྣམས་ཀྱིས་གཞན་ལ་

གནོད་པ་བྱས་ན་འཇིག་རྟེན་བཀོད་པ་པོ་མི་མཉེས་པ་ཡོང་བ་དང་། གཞན་ལ་ཕན་

བཏགས་ན་འཇིག་རྟེན་བཀོད་པ་པོ་ཐུགས་དགྱེས་ཀྱི་རེད་ཅེས་བརྗོད་པ་ལྟར་མིན་
པར། གཙོ་བོ་རྒྱུ་འབྲས་རྟེན་འབྱུང་གི་ཐོག་ནས་བསམ་བློ་བཏང་བ་ཞིག་ཡིན། ཚུལ་
དེ་ལ་བསླབས་ན་སྟོན་པ་དགྱེས་པ་ཞིག་ཡོང་རྒྱུ་སྨོས་མེད་ཡིན། སངས་རྒྱས་
དགྱེས་པའི་སྒྲུབ་པའི་མཆོད་པ་ཡག་ཤོས་དེ་གཞན་ཕན་བསྒྲུབ་རྒྱུ་དེ་ཡིན།

སེམས་རྒྱུད་འདུལ་ཐབས།

དེ་ལྟར་རང་གི་སེམས་ཡོངས་སུ་འདུལ་དགོས་ཀྱི་ཡོད་ན། འདུལ་ཐབས་ཇི་

ལྟར་བྱེད་དགོས་ཤེ་ན། རྩ་བ་རྟེན་འབྱུང་གི་ལྟ་བས་སེམས་འདུལ་དགོས་པ་ཡིན།
དེས་ན་ཚིག་བཅད་གཉིས་པ།

96

༧གོང་ས་༧སྐྱབས་མགོན་ཆེན་པོ་མཆོག

སྐར་མ་རབ་རིབ་མར་མེ་དང་། །
སྒྱུ་མ་ཟིལ་པ་ཆུ་ལྦུར་དང་། །

རྨི་ལམ་གློག་དང་སྤྲིན་ལྟ་བུ། །

འདུས་བྱས་ཆོས་རྣམས་དེ་ལྟར་ལྟ། །

ཞེས་གསུངས་པ་འདིས་དཔེ་རིམ་པར་བཀོད་ནས་སེམས་འདུལ་ཐབས་ཀྱི་ལྟ་

བའི་སྐོར་གསུང་གི་ཡོད། ཕྱིན་ཅི་ལོག་གི་ལྟ་བ་བཞི་ཞེས་མི་གཙང་བ་ལ་གཙང་བར་
ལྟ་བ་དང་། སྡུག་བསྔལ་བ་ལ་བདེ་བར་ལྟ་བ། མི་རྟག་པ་ལ་རྟག་པར་ལྟ་བ། བདག་

མེད་པ་ལ་བདག་ཏུ་ལྟ་བ་བཅས་ཕྱིན་ཅི་ལོག་གི་ལྟ་བ་བཞི་གསུངས་ཡོད། དེ་ལྟར་
ཕྱིན་ཅི་ལོག་གི་ལྟ་བ་བཞི་པོ་དེ་དག་གིས་སྡུག་བསྔལ་གྱི་རྒྱུ་བྱེད་ཀྱི་ཡོད། ཕྱིན་ཅི་

ལོག་གི་ལྟ་བ་བཞི་པོ་དེ་དག་སེལ་བའི་སླད་དུ་ཕྱིན་ཅི་མ་ལོག་པའི་ལྟ་བ་བཞི་སྐྱེས་
དགོས་པ་ཡིན། སྐབས་འདིར་གསུངས་པའི་བདག་མེད་ནི་བདག་མེད་རགས་པའི་

དབང་དུ་བྱས་པ་ཡིན། ཕྱིན་ཅི་ལོག་གི་ལྟ་བ་བཞི་པོ་བཀག་པའི་ཆེད་ཕྱིན་ཅི་མ་
ལོག་པའི་ལྟ་བ་བཞི་སྐྱེས་དགོས་པ་དེ་ཡང་མཐར་གཏུགས་ན། ཆོས་ཐམས་ཅད་ངོ་

བོ ་ ཉི ད ་ཀྱི ས ་གྲུབ་པའི ་ སྟོང་པའི ་ ཡང་དག་པའི ་ ལྟ་བ་མཐར་ཐུག་དེ ར ་ཐུག་ཡོ ད །
ཚིགས་བཅད་འདིའི་དཔེ་རྣམས་དོན་ལ་ཇི་ལྟར་སྦྱོར་གྱི་ཡོད་ཅེ་ན། འདི་ཡང་མདོ་
ཡི་ཚིག་ཡིན་ཞིང་། སྒྱུ་མ་ལ་སོགས་པའི་དཔེ་བརྒྱད་རྣམས་སངས་རྒྱས་པའི་གྲུབ་
མཐའ་སྨྲ་བ་ཚང་མས་ལུང་འདི་དག་ལ་ཁུངས་གཏུགས་ཡོང་གི་ཡོད། དེ་ལྟར་ཁུངས་

གཏུགས་སྐབས་རང་རང་གི ་ ལུགས་ལྟར་དུ་བདག་མེ ད ་པའི ་ དོ ན ་དུ་བཀྲལ་བ་
སོགས་འདོད་ཚུལ་ཡོང་གི་ཡོད། ཚིག་འདི་ཉིད་ནི་རྡོ་རྗེའི་གཅོད་པའི་གཞུང་གི་

97

བོད་ཀྱི་ནང་ཆོས་ངོ་སྤྲོད་སྙིང་བཅུད།

མཇུག་ཏུ་ཡོད།

སྡིག་པ་ཅི་ཡང་མི་བྱ་ཞིང་། །

ཞེས་པའི་ཚིག་བཅད་དེ་ནི་སངས་རྒྱས་རབ་བདུན་གྱི་གསོ་སྦྱོང་གི་ཚིག་ཡིན།

སྐར་མ་རབ་རིབ་མར་མེ་དང་། །ཞེས་སོགས་ཚིག་བཅད་འདིའི་དོན་ནི། དཔེ་དང་པོ་
སྐར་མ་ཞེས་པའི་སྐར་མ་ནི། ནམ་མཁའི་གཟའ་སྐར་ཞེས་པའི་སྐར་མ་དེ་དཔེ་ལ་

སྦྱར་བ་ཡིན། དེ་དཔེ་ལ་ཇི་ལྟར་སྦྱར་བ་ཡིན་ཞེ་ན། ནམ་མཁའི་སྐར་མ་རྣམས་ཉི་
མའི་སྣང་བ་ནུབ་པའི་སྐབས་སུ་སྐར་མ་རྣམས་ཤར་བ་ང་ཚོས་མཐོང་གི་ཡོད། ཉི་

མའི་སྣང་བས་ཁྱབ་པའི་སྐབས་སུ་སྐར་ཚོགས་ཀྱི་སྣང་བ་དེ་དག་འཆར་མི་ཐུབ་པར་

འགག་འགྲོ་བ་ཡིན། དཔེ་དེ་བཞིན་དུ་ང་རང་ཚོར་བདག་དང་གཞན། བཟང་དང་ངན།
འཁོར་བ་དང་མྱང་འདས་སོགས་ཀྱི་གཉིས་ཆོས་སྣ་ཚོགས་ཤིག་ཡོད་པ་འདི་ཐམས་
ཅད་མ་བརྟག་མ་དཔྱད་པའི་ངང་ནས་དེ་ཐམས་ཅད་ཡོད་པ་ཞིག་དང་། བརྟག་ཅིང་

དཔྱད་དེ་ཆོས་འདི་དག་གི་ཡིན་ལུགས་དང་། མཐར་ཐུག་གི་གཤིས་ལུགས་སམ་
སྡོད་ལུགས་ཇི་ལྟར་ཡིན་དཔྱད་པ་ན་རྙེད་རྒྱུ་མེད་པ་ཞིག་ཡིན། དེ་ཡང་དབུ་མ་རྩ་བ་
ཤེས་རབ་ལས།

སངས་རྒྱས་རྣམས་ཀྱིས་ཆོས་བསྟན་པ། །
བདེན་པ་གཉིས་ལ་ཡང་དག་བརྟེན། །
འཇིག་རྟེན་ཀུན་རྫོབ་བདེན་པ་དང་། །
དམ་པའི་དོན་གྱི་བདེན་པའོ། །

ཞེས་གསུངས་ཡོད། དེ་ཡང་བདེན་པ་གཉིས་ཞེས་དབུ་མ་པའི་ལུགས་ཀྱི་

98

༧གོང་ས་༧སྐྱབས་མགོན་ཆེན་པོ་མཆོག

བདེན་པ་གཉིས་ཏེ་བདེན་གཉིས་ངོ་བོ་གཅིག་ལ་ལྡོག་པ་ཐ་དད་ཅེས་པ་དེ་ཡིན། དབུ་
མ་འཇུག་པ་ལས།

དངོས་ཀུན་ཡང་དག་བརྫུན་པ་མཐོང་བ་ཡིས། །
དངོས་རྙེད་ངོ་བོ་གཉིས་ནི་འཛིན་པར་འགྱུར། །

ཞེས་དངོས་པོ་རེ་རེ་ལ་ངོ་བོ་གཉིས་རེ་ཡོད་ཅེས་གསུངས་ཡོད། ཆོས་རྣམས་

ལ་མ་བརྟག་མ་དཔྱད་པའི་ངང་དུ་ཤར་བའི་ཀུན་རྫོབ་པའི་ངོ་བོ་གཅིག་དང་། བརྟག་
ཅིང་དཔྱད་པའི་བློ་ལ་རྙེད་པའི་དོན་དམ་པའི་ངོ་བོ་གཅིག་བཅས་ངོ་བོ་གཉིས་རེ་
ཡོད་པ་ཡིན། དེ་ལྟར་ངོ་བོ་གཉིས་རེ་ཡོད་པ་དེ་དག་སྐར་མར་དཔེ་སྦྱར་བ་ཡིན། མ་
བརྟག་མ་དཔྱད་པའི་བློ་ཞེས་བརྗོད་སྐབས། མ་རིག་བག་ཆགས་ཀྱིས་བསླད་པའི་

གཉིས་སྣང་གི་བློ་ཞིག་དང་། བདེན་སྣང་གི་བློ་ཞིག་འཆར་གྱི་ཡོད། སློབ་པའི་ས་ལ་
འཕགས་པའི་མཉམ་བཞག་རྣམ་པར་མི་རྟོག་པ་མ་གཏོགས་བློ་ལ་འཁྲུལ་ཤེས་ཡིན་
པས་ཁྱབ་པ་ཡིན།

དེས་ན་མ་རིག་པས་བསླད་པའི་བློ་ཤ་སྟག་ཡིན། དེར་བརྟེན་མ་རིག་པ་མུན་པ་

འདྲ་བ་དེས་བསླད་པའི་བློ་ངོ་ལ་ཀུན་རྫོབ་པའི་ཆོས་སྐར་ཚོགས་སྣ་ཚོགས་དེ་དག་

ཤར་བ་དང་། དེ་དག་གི་ཡིན་ལུགས་ནམ་མཁའ་གཅིག་མཚུངས་ཡིན་ན་ཡང་། གོང་
དུ་མུན་པས་བསྒྲི བ ས་པའི ་ སྐབས་སུ་སྐར་ཚོ ག ས་མང་པོ ་ ཞི ག ་ཤར་བ་དེ ་ དག་

གནས་ལུགས་དཔྱོད་པའི ་ ཤེ ས ་རབ་ཀྱི ་ འོ ད ་སྣང་གི ས ་ཁྱབ་ཡོ ང ་སྐབས། སྐར་
ཚོགས་ཀྱི་སྣང་བ་དེ་དག་འགགས་ཏེ། ཆོས་ཅན་སྣ་ཚོགས་པའི་སྣང་བ་ཐམས་ཅད་

དུ་མ་རོ་གཅིག་གི་ཚུལ་དུ་ངོ་བོ་ཉིད་ཀྱིས་སྟོང་ཙམ་དེ་གའི་དབྱིངས་སུ་རོ་གཅིག་

99

བོད་ཀྱི་ནང་ཆོས་ངོ་སྤྲོད་སྙིང་བཅུད།

པའི་སྣང་བ་ཞིག་ཤར་ཡོང་བ་ཡིན། ཆོས་ཅན་གྱི་སྣང་བ་དེ་དག་འགགས་ཤིང་ཆོས་
ཉིད་ཀྱི་སྣང་བ་ཤར་བའི་སྐབས་ཉི་མོ་སྐར་ཚོགས་ཀྱི་སྣང་བ་ཅི་ཡང་མི་འཆར་བ་དེར་
དཔེ་སྦྱར་བ་ནི་སྐར་མ་ཞེས་པ་དེ་ཡིན།

རབ་རིབ་ཅེས་པ་དེ་ནི། འོ་ན་ཆོས་ཅན་སྣ་ཚོགས་པ་ཞིག་ང་ཚོས་མཐོང་གི་

ཡོད་ལ། ཆོས་ཅན་སྣ་ཚོགས་པ་དེ་དག་དོན་གྱི་ངོས་ནས་ཡོད་པ་དང་། ཕར་ངོས་

ནས་ཡོད་པ་ལྟ་བུ་ཞིག་སྣང་གི་ཡོད། དཔེར་ན། རང་རྒྱུད་པ་ཐ་སྙད་དུ་རང་མཚན་
ཞལ་གྱིས་བཞེས་མཁན་མན་ཆད་ཐམས་ཅད་ཀྱིས་དངོས་པོ་བདེན་གྲུབ་རེད། དོན་

གྱི་ངོས་ནས་གྲུབ་ཡོད། ཐ་སྙད་དུ་སྣང་གི་འདུག་ཅེས་མཛུབ་མོ་འཛུགས་ཀྱི་ཡོད། ད་

ལྟའི་ཤེས་པ་འདི་ལ་བསྙོན་མེད་དུ་རང་ངོས་ནས་ཡོད་པ་ཞིག་སྣང་ཡོང་གི་ཡོད་པས་
ན། ཕར་ངོས་ནས་འདུག་ཅེས་ཁུངས་སྐྱེལ་ས་འདི་ཡིན། དེས་ན་ཆོས་ཅན་སྣ་ཚོགས་

པའི་སྣང་བ་འདི་དག་དོན་གྱི་ཡོད་པ་ཞིག་བསྙོན་མེད་དུ་ཤར་གྱི་འདུག་ཅེས་སྒྲུབ་

བྱེད་འདི་བཀོད་པ་ཡིན། སྒྲུབ་བྱེད་འདི་བཀོད་པའི་ལན་དུ། དེ་ནི་ཕར་ངོས་ནས་ཡོད་
པ་ཞིག་སྣང་བ་འདི་ཕར་ངོས་ནས་ཡོད་ནས་སྣང་བ་མིན་པར། ཆོས་ཅན་དེ་དག་
འཇལ་མཁན་གྱི་བློ་དེ་མ་རིག་པ་དང་དེའི་བག་ཆགས་ཀྱིས་བསླད་པའི་དབང་གིས་

དེའི་སྣང་བ་ཤར་བ་རེད། མདོར་ན་མ་རིག་པ་སྤངས་པའི་དགྲ་བཅོམ་པ་དག་ལའང་
སྣང་བ་འདི་ཡོད་པ་རེད། མ་རིག་པའི་བག་ཆགས་དང་མ་བྲལ་བ་ལ་བརྟེན་ནས་སྣང་
བ་དེ་ཤར་ཡོང་གི་ཡོད། དེས་ན།

གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །

ཞེས་གསུངས་པ་ལྟར་བློ་མ་རིག་པ་དང་དེའི་བག་ཆགས་ཀྱིས་བསླད་པའི་

100

༧གོང་ས་༧སྐྱབས་མགོན་ཆེན་པོ་མཆོག

འཁྲུལ་པའི་བློ་ལ་ཕར་ངོས་ནས་ཡོད་པ་ཞིག་སྣང་བ་ལས་དོན་གྱི་ངོས་ནས་མེད།

དཔེར་ན། རབ་རིབ་ཀྱིས་མིག་བསླད་པའི་མི་ལ། རབ་རིབ་དང་། སྐྲག་ཤད་འཛག་
སྣང་མཐོང་བ་དང་། དཔེར་ན། མིག་ལ་སྒྲིབ་གང་འཚམས་ཡོད་པའི་མི་ཞིག་གིས་ལྟ་
སྐབས། ནག་རིལ་རིལ་ཞིག་ཡོད་པ་དང་། དེ་ཡང་དངོས་སུ་ཕར་ངོས་ནས་ཡོད་པ་

ཞིག་སྣང་གི་ཡོད་ཀྱང་། དེ་ནི་མིག་གི་དབང་པོའི་སྐྱོན་ཡིན་པ་ལས། ཕར་ངོས་སུ་

རབ་རིབ་མེད། མིག་གི་སྨན་པ་ཞིག་གིས་མིག་གི་སྒྲིབ་པ་དེ་སེལ་བ་ན། དེ་མ་ཐག་
ཏུ་རབ་རིབ་ཀྱི་སྣང་བ་འཆར་བ་དེ་འགག་འགྲོ་བའི་དཔེ་བཞིན་ལིང་ཏོག་སེལ་བའི་
རྗེས་སུ་མིག་གི་ལིང་ཏོག་གི་དབང་གིས་འདྲ་མིན་སྣང་བ་རྣམས་དེ་མ་ཐག་ཏུ་ཡལ་

འགྲོ་བ་ཡིན། དཔེ་དེ་བཞིན་ང་རང་ཚོར་ཆོས་ཅན་ཡུལ་གྱི་ངོས་ནས་ཡོད་པ་ཞིག་
སྣང་གི་ཡོད་ཀྱང་། དེ་ནི་བློ་སྐྱོན་གྱི་དབང་གིས་སྣང་བ་ལས། ཡུལ་གྱི་ངོས་ནས་གྲུབ་

པ་ཞིག་མེད། ཡུལ་གྱི་ངོས་ནས་མ་གྲུབ་པའི་སྒྲུབ་བྱེད་ནི། བཏགས་དོན་བཙལ་ན་
ཡུལ་གྱི་ངོས་ནས་གྲུབ་པ་སྣང་བ་ལྟར་གྲུབ་ཡོད་ན་བརྟག་དོན་བཙལ་ན་ཇེ་གསལ་དུ་
འགྲོ་དགོས་པ་ཡིན་ཞེས་དབུ་མ་རིན་ཆེན་ཕྲེང་བ་ལས།
སྨིག་རྒྱུ་གལ་ཏེ་ཆུ་ཡིན་ན། །

ཉེ་བ་རྣམས་ཀྱིས་ཅིས་མི་མཐོང་། །

ཞེས་གསུངས་ཡོད། དེ་བཞིན་དུ་དངོས་པོ་རང་བཞིན་གྱིས་གྲུབ་ཡོད་ན།

བརྟག་དོན་བཙལ་ན་ཇེ་གསལ་དུ་འགྲོ་དགོས་ཀྱང་། དེ་ལྟར་དུ་མི་འགྲོ་བར་ཡལ་འགྲོ་
གི་ཡོད། འོ་ན་ཆོས་རྣམས་ང་ཚོར་དོན་གྱི་ངོས་ནས་ཡོད་པ་ཞིག་བསྙོན་མེད་དུ་སྣང་
ཞིང་སྣང་བ་ལྟར་དུ་ངེས་པར་ཡོད་དགོས་ཞེས་བརྗོད་ན་དེ་ལྟར་མིན། དེ་ནི་བློ་སྐྱོན་

101

བོད་ཀྱི་ནང་ཆོས་ངོ་སྤྲོད་སྙིང་བཅུད།

གྱི་དབང་གིས་སྣང་བ་ལས་དོན་ལ་རང་ངོས་ནས་གྲུབ་པ་མེད། ང་ཚོར་དོན་གྱི་ངོས་

ནས་ཡོད་པ་ཞིག་སྣང་གི་འདུག་ཀྱང་། དོན་གྱི་ངོས་ནས་གྲུབ་པ་དང་ངོ་བོ་ཉིད་ཀྱིས་

གྲུབ་པས་སྟོང་པ་རེད་ཅེས་གསུངས་ཡོད། དེ་ནི་སྟོང་ཕྱོགས་ངོས་ནས་གསུངས་པ་
ཡིན།

འོ་ན་དོན་གྱིས་གྲུབ་པ་དེ་སྟོང་པ་ཡིན་ན། ཕན་གནོད་དངོས་སུ་འདྲེས་པ་ཞིག་

ཡོད་པ་རེད། སྣང་བ་བཟང་ངན་དང་། འཁོར་འདས། རང་གཞན་སོགས་གཉིས་ཆོས་
རྣམས་བཟློག་ཏུ་མེད་པ་ཕན་གནོད་དངོས་སུ་འདྲེས་པ་ཞིག་ཡོད་ཅེས་བརྗོད་ན། དེ་

ནི་རྒྱུ་རྐྱེན་ཚོགས་པའི་དབང་གིས་བྱུང་བ་དང་། བལྟོས་ནས་གྲུབ་པ་ཡིན། བརྟེན་
ནས་བཏགས་པ་ཡིན་ཞེས་གསུང་གི་ཡོད། དཔེར་ན། མར་མེ་ལྟ་བུ་ཡིན། མར་མེ་

ཞེས་བརྗོད་སྐབས། མར་མེའི་སྡོང་བུ་དང་། མར་ཁུ་ལ་སོགས་པའི་རྐྱེན་གཅིག མར་

མེ་ཤེལ་དམ་སོགས་ཀྱི་ནང་དུ་རླུང་བཀག་ན་ཤི་འགྲོ་བ་ཡིན། དེ་ལ་རླུང་སོགས་ཀྱི་
རྐྱེན་མང་པོ་ཞིག་ལ་བལྟོས་པའི་ཐོག་ནས་མར་མེ་འབར་གྱི་ཡོད་པ་ལས། ང་རང་

ཚོའི་བློ་ངོར་མར་མེ་ཞེས་བརྗོད་སྐབས། མེ་དམར་ལྷམ་མེར་འབར་བའི་རང་མཚན་
པ་ཞིག་བློར་འཆར་གྱི་ཡོད་ཀྱང་། དེ་ལ་བསམ་བློ་ཡག་པོ་ཞིག་བཏང་ན། མར་མེ་
གནས་པ་དེ་རྒྱུ་དང་རྐྱེན་དུ་མ་ཞིག་ལ་བརྟེན་ནས་ཡོང་བ་ཡིན། དེའི་ནང་གི་རྒྱུ་རྐྱེན་
གཅིག་འགགས་ན། མར་མེ་དེ་ཤི་འགྲོ་བ་ཡིན། དཔེ་དེ་བཞིན་དུ་ང་རང་ཚོར་སྣང་བ་

སྣ་ཚོགས་ཤར་བ་དང་། ཕན་གནོད་འདྲེན་པ་དེ་དག་ཐམས་ཅད་རྒྱུ་རྐྱེན་དུ་མ་ཞིག་
ལ་བརྟེན་ནས་གྲུབ་པ་ལས། ཕན་ཚུན་ལྟོས་པ་མེད་པར་རང་དགར་གྲུབ་པ་གཅིག་
ཀྱང་མེད་ཅེས་གསུང་གི་ཡོད། ཁ་སང་བཀའ་མོལ་བྱུང་བ་ལྟར།

102

༧གོང་ས་༧སྐྱབས་མགོན་ཆེན་པོ་མཆོག

སྣང་བ་རྟེན་འབྲེལ་བསླུ་བ་མེད་པ་དང་། །

ཞེས་གསུངས་པ་འདི་ལ་སྦྱར་གྱི་ཡོད། ཆོས་ཐམས་ཅད་ངོ་བོ་ཉིད་ཀྱིས་གྲུབ་

པས་སྟོང་པ་རེད། སྣང་ཡང་མི་བདེན་པ་རེད་ཅེས་བརྗོད་པ་ནི་རབ་རིབ་ཅེས་པ་
འདིར་སྦྱར་བ་དང་། མར་མེ་ཞེས་པ་ནི་རྒྱུ་འབྲས་རྟེན་འབྲེལ་བསླུ་བ་མེད་པ་རེད་
ཅེས་གསུངས་པ་ཡིན། དེས་ན་སྐར་མ་རབ་རིབ་མར་མེ་དང་། །ཞེས་གསུངས་སོ།།

དེ་ནས། སྒྱུ་མ་ཟིལ་པ་ཆུ་བུར་དང་། །ཞེས་པའི་སྒྱུ་མ་ཞེས་པ་ནི། འོ་ན་རང་

བཞིན་གྱིས་གྲུབ་པ་མེད་ན་ང་རང་ཚོར་ཆགས་སྡང་སྐྱེ་སའི་ཡུལ་དེ་ཉིད་མེད་པ་རེད་

དམ། ང་ཚོར་ཆགས་སྡང་སྐྱེ་བ་དང་། ཕན་གནོད་འདྲེན་གྱི་འདུག་ཅེས་བརྗོད་ན།
དཔེར་ན། སྒྱུ་མ་དང་རྨི་ལམ་ལ་རང་ཉིད་ཀྱིས་མི་དགའ་བའི་དགྲ་ཞིག་རྨི་ལམ་དུ་
བཏང་ན། རྨི་ལམ་ལ་ཞེ་སྡང་སྐྱེ་བ་དང་། རྨི་ལམ་ནང་ཁོང་ཁྲོ་ལངས་ཏེ་གཞན་ལ་

རྒྱག་འདྲེ་བརྒྱབ་པ་ཡོང་གི་ཡོད། དེ་བཞིན་རྨི་ལམ་དུ་ཡིད་དུ་འོང་བ་ཞིག་དང་འཕྲད་

ཚེ་དེ་ལ་ཆགས་སེམས་སྐྱེ་བ་ཡོང་གི་ཡོད། དེས་ན་རྨི་ལམ་དེ་དོན་དངོས་ལ་བདེན་
པ་མེད་ཀྱང་། དེ་ཡུལ་དུ་བྱས་ནས་ཆགས་སྡང་གི་བློ་སྐྱེ་བ་ལྟར་ཆགས་སྡང་སྐྱེ་སའི་
ཡུལ་དེ་དག་ཀྱང་དངོས་པོ་རང་མཚན་པ་མེད་ཀྱང་ཆགས་སྡང་སྐྱེ་བའི་རྐྱེན་བྱེད་ཀྱི་
ཡོད་པས་ན་རྨི་ལམ་ཞེས་པ་དེ་གསུངས་པ་ཡིན།

ཟིལ་པ་ཞེས་པ་དེས་མི་རྟག་པའི་རང་བཞིན་གསུངས་པ་ཡིན། ཞོགས་པ་ཟིལ་

པ་འཁོར་ཡོད་པ་དེ་ཉི་མ་ཤར་ཏེ་དྲོད་ཅུང་ཟད་སླེབས་ཚེ་ཟིལ་པ་དེ་མ་ཐག་ཏུ་སྐམ་

འགྲོ་བ་ཡིན། དེ་ནི་ཟིལ་པའི་རང་བཞིན་རེད་ཅེས་བརྗོད་སྐབས་མི་བརྟན་པའི་རང་
བཞིན་བསྟན་པ་ཡིན། དེ་ནི་དངོས་པོ་སྐད་ཅིག་སྐད་གིས་འཇིག་འགྲོ་བས་མི་རྟག་

103

བོད་ཀྱི་ནང་ཆོས་ངོ་སྤྲོད་སྙིང་བཅུད།

པའི་རང་བཞིན་ཡིན་པ་དེ་གསུངས་པ་ཡིན།

ཆུ་བུར་ཞེས་པས་སྡུག་བསྔལ་བ་གསུངས་པ་ཡིན། འོ་ན་སྡུག་བསྔལ་བ་ཡིན་

ཚུལ་ཇི་ལྟར་བསྟན་ཞེ་ན། དཔེར་ན། ཆུ་ལས་ཆུ་བུར་བྱུང་ཞིང་། ཆུ་ཡི་ལྦུ་བ་དེ་ཉིད་
ཆུ་ཡི་རང་བཞིན་ཡིན། ཆུ་ཡི་རང་བཞིན་ལས་ཆུ་ཡི་ལྦུ་བ་དེ་སྐྱེས་ཤིང་། ཆུ་བུར་དེ་
ཉིད་ཆུ་ཡི་རང་བཞིན་དུ་ཐིམ་འགྲོ་བ་ཡིན། ཡང་ཆུ་ལས་ཆུ་བུར་བྱུང་ཞིང་ཡང་ཆུ་ཡི་

རང་བཞིན་དུ་ཐིམ་པ་བཅས་བྱུང་ཡང་ཆུ་ལས་བྱུང་ཞིང་། ཐིམ་ཡང་ཆུ་ལ་ཐིམ་འགྲོ་

གི་ཡོད། དཔེ་དེ་བཞིན་དུ་ང་རང་ཚོའི་ཚོར་བ་སྡུག་བསྔལ་དང་། ཚོར་བ་བདེ་སྡུག་
བཏང་སྙོམས་གང་ཞིག་ཡིན་ཡང་། འདུ་བྱེད་དམ་སྡུག་བསྔལ་བའི་རང་བཞིན་ལས་
ཡར་སྐྱེས་ཤིང་། ཇི་སྲིད་ཉོན་མོངས་པའི་གཞན་དབང་དུ་ཡོད་པ་དེ་སྲིད་དུ་ཟག་

བཅས་ཀྱི་ཕུང་པོས་འདུས་པའི་ཚོར་བ་ཞིག་ཡིན་ཕྱིན་ཆད་འདུ་བྱེད་ཀྱི་སྡུག་བསྔལ་
གྱི་རང་བཞིན་ལས་ཚུར་ཤར་བ་དང་། འདུ་བྱེད་ཀྱི་སྡུག་བསྔལ་གྱི་རང་བཞིན་དུ་
ནུབ་འགྲོ་བ་ཞིག་ཡིན་པས་ན། སྡུག་བསྔལ་གྱི་སྡུག་བསྔལ་ཙམ་མིན་པར་འགྱུར་
བའི་སྡུག་བསྔལ་ཏེ། པཎ་ཆེན་བློ་བཟང་ཆོས་རྒྱན་གྱིས།

འཁོར་བའི་ཉེས་བརྒྱ་སེམས་པའི་ཚུལ། །
མང་ཡང་སྡུག་བསྔལ་སྡུག་བསྔལ་གྱི། །

འཇིགས་ནས་ཐར་འདོད་ཕྱུགས་ལའང་ཡོད། །

ཅེས་སྡུག་བསྔལ་གྱི་སྡུག་བསྔལ་ལས་ཐར་འདོད་དུད་འགྲོ་ལའང་ཡོད་ཅིང་།

དཔེར་ན་འབུ་སྲིན་ཆུང་ངུ་ཞིག་འགྲོ་བཞིན་པའི་སྐབས་སུ་མཛུབ་མོ་ཐུག་ཙམ་བྱས་
ན་འབུ་སྲིན་དེ་ཉིད་ཞེད་སྣང་སྐྱེས་ཏེ། ཁོ་རང་གི་རང་གཅེས་འཛིན་གྱི་བསམ་བློར་

104

༧གོང་ས་༧སྐྱབས་མགོན་ཆེན་པོ་མཆོག

རྐྱེན་གློ་བུར་བ་ཞིག་འཕྲད་ཡོང་གི་འདུག་བསམ་པའི་ཐོག་ནས་འཕྲལ་དུ་གཡོལ་གྱི་

ཡོད། དེ་ནི་སྡུག་བསྔལ་མི་འདོད་པའི་དབང་གིས་ཡིན། མདོར་ན་སྡུག་བསྔལ་གྱི་
སྡུག་བསྔལ་དུད་འགྲོ་ཀྱང་ཤེས་པའི་ཐོག་ནས་དེ་ལས་ཐར་འདོད་ཕྱུགས་ལའང་ཡོད་
ཅེས་གསུངས།

ཟག་བཅས་ཚོར་བ་བདེ་བ་ལས། །

ངེས་འབྱུང་ཕྱི་རོལ་པ་ལའང་མཆིས། །

ཞེས་འཚོ་བ་བདེ་བ་ལས་ཟག་བཅས་ཀྱི་ཚོར་བ་བདེ་བ་སྟེ། ཕུང་པོ་འདི་དང་

འབྲེལ་བའི་ལས་ཉོན་གྱི་གཞན་དབང་ཅན་གྱི་ཟག་བཅས་ཀྱི་ཚོར་བ་བདེ་བ་ང་ཚོས་

བདེ་སྐྱིད་དུ་བརྩི་བ་དེ་དག་ཟག་བཅས་ཀྱི་ཚོར་བ་བདེ་བ་ཡིན། ཟག་བཅས་ཀྱི་ཚོར་

བ་བདེ་བ་གང་འདྲ་ཞིག་ཡིན་ཡང་། མཐར་རྒུད་པས་འདུས་འགྲོ་བ་ཞིག་ཡིན། ཆུ་ཡི་
ཆུ་ལྦུར་ཤར་ནས་མི་འདྲ་བ་ཞིག་ཡོད་ཀྱང་། དེ་ནི་ཆུ་ཡི་ངང་དུ་ཞི་འགྲོ་བ་ལྟར་གློ་

བུར་དུ་ཚོར་བ་བདེ་བའི་སྣང་བ་ཞིག་ཤར་གྱི་ཡོད་ཀྱང་། སྐྱེས་པའི་གནས་སྐབས་སུ་
འདུ་བྱེད་ཀྱི་སྡུག་བསྔལ་གྱི་རང་བཞིན་དུ་སྐྱེས་པ་དང་། འགག་པའི་སྐབས་སུ་འདུ་
བྱེད་ཀྱི་སྡུག་བསྔལ་གྱི་རང་བཞིན་དུ་འགག་གི་ཡོད།
དེས་ན་འདུ་བྱེད་རང་བཞིན་གྱི། །
ཉེ་བར་ལེན་པའི་ཕུང་པོ་འདི། །

སྡུག་བསྔལ་གྲུབ་དང་སྒྲུབ་པའི་སྣོད། །

དམིགས་ནས་བསྒོམ་ན་བྱིང་གཡོ་ལ། །

ཞེས་གསུངས་པ་ལྟར་འདུ་བྱེད་ཀྱི་སྡུག་བསྔལ་ཞེས་པ་འདི། ལས་ཉོན་གྱི་

105

བོད་ཀྱི་ནང་ཆོས་ངོ་སྤྲོད་སྙིང་བཅུད།

གཞན་དབང་ཅན་གྱི་ཕུང་པོའི་སྐྱེ་བ་དེ་འདུ་བྱེད་ཀྱི་སྡུག་བསྔལ་ལ་བཞག་ཡོད།
དེས་ན་ཇི་སྲིད་ལས་ཉོན་གྱི་གཞན་དབང་ཅན་གྱི་སྐྱེ་བ་བླངས་པ་ཞིག་ཡིན་ཆད་ལ་
ཚོར་བ་སྡུག་བསྔལ་ལྟ་ཅི་སྨོས། ཚོར་བ་བདེ་བ་ཞིག་བྱུང་ན་ཡང་། སྡུག་བསྔལ་གྱི་
རང་བཞིན་ལས་བྱུང་ཞིང་། སྡུག་བསྔལ་གྱི་རང་བཞིན་དུ་འགག་འགྲོ་བ་ཞིག་ཡིན།

དེ་ནས། རྨི་ལམ་གློག་དང་སྤྲིན་ལྟ་བུ། །ཞེས་པ་ནི། ང་རང་ཚོས་ཆགས་སྡང་སྐྱེ་

སའི་ཡུལ་དེ་དག་ལ་དུས་གསུམ་གྱི་དཔྱད་པ་བྱས་ན། འདས་པ་དེ་དག་ནི་ད་ལྟ་ཆུ་

ཚོད་བཅུ་དང་སྐར་མ་བཅུ་ཡིན་པས་དུས་ཚོད་འདི་ཕན་ཆད་རྣམས་འདས་པ་ཡིན།

རྨི་ལམ་དྲན་པའི་ཡུལ་ཞེས་མདང་གསུམ་ཕན་ཆད་ཀྱི་རྨི་ལམ་ལྟར་འགགས་ཟིན་
པས་གང་ཡང་མེད། སྔར་དེ་འདྲ་ཞིག་བྱུང་སོང་ཞེས་ཁོང་ཁྲོ་ཤུགས་ཆེ་བྱེད་པ་དང་།

ཡང་སྔར་དེ་འདྲ་ཞིག་བྱུང་སོང་ཞེས་ཆགས་པ་བྱེད་རྒྱུའི་ཡུལ་ལས་འདས་པས་རྨི་
ལམ་ལྟར་ཡིན། དཔེར་ན། རྨི་ལམ་བྱུང་ཟིན་པ་དེས་སེམས་ནང་ཆགས་སྡང་གི་
འཛིན་པ་ཨ་འཐས་བྱེད་རྒྱུ་མེད་ཅེས་གསུངས་པ་ཡིན་ལ། གློག་དང་ཅེས་པས་ད་ལྟ་
དེ་གསུངས་པ་ཡིན།

དུས་གསུམ་གྱི་རྣམ་གཞག་དང་། གཉེན་པོ་བསྟེན་ཚུལ།

ད་ལྟ་འཕྲལ་མར་བདེ་སྡུག་གི་ཚོར་བ་ཡོང་བ་དེ་ལ་བསམ་བློ་རིམ་བཞིན་བཏང་

ན། ཡུད་ཙམ་ཞིག་ཡིན་པ་དང་། ལར་ནས་དུས་གསུམ་ཞེས་པའི་རྣམ་གཞག་འདི་ལྟ་

གྲུབ་ཀྱི་ནང་དུ་ཐོན་ཡོང་གི་ཡོད། དུས་གསུམ་འཇོག་ཚུལ་ལ། བྱེ་བྲག་སྨྲ་བས་དུས་

གསུམ་རྫས་སུ་གྲུབ་པ་ཞེས་འཇོག་ཚུལ་གཅིག་དང་། མདོ་སྡེ་པ་རྣམས་ཀྱིས་གཞི་
གྲུབ་ན་ད་ལྟ་བ་ཡིན་པས་ཁྱབ་ཅེས་གསུངས་པ་ལྟར་གྱི་འདོད་ཚུལ་གཅིག ཐལ་གྱུར་

106

༧གོང་ས་༧སྐྱབས་མགོན་ཆེན་པོ་མཆོག

པས་དུས་གསུམ་དངོས་པོའམ་འདུས་བྱས་ལ་འདོད་པ་སོགས་ཀྱི་འདོད་ཚུལ་མི་
འདྲ་བའི་ཁྱད་པར་ཆེན་པོ་ཡོད། ཞེ་ས་མ་ཞུས་ན་དེ་དག་ནི་བསམ་བློ་གཏིང་པོ་
བཏང་བ་དང་། དཔྱད་པ་ཞིབ་ཚགས་པོ་བྱས་ཏེ་གསུངས་པ་ཞིག་ཡིན།

དེས་ན་ད་ལྟའི་ད་ལྟ་བ་ཞེས་པ་ནི། བཙལ་ན་རྙེད་རྒྱུ་མེད་ཅིང་། དཔེར་ན་ཕྱི་ལོ་

༢༠༡༠ ཟླ་ ༦ ཚེས་ ༢ ཞོགས་པའི་ཆུ་ཚོད་ ༡༠ སྐར་མ་ ༡༡ ཅེས་བརྗོད་སྐབས།

སྐར་མ་བཅུ་གཅིག་གི་སྐར་ཆ་དྲུག་ཅུའི་ནང་གི་སྐར་ཆ་བཅུ་ཕྲག་འགའ་ཤས་ཡན་
ཆད་འདས་ཟིན་པ་རེད། སྐར་མ་བཅུ་གཉིས་ཀྱི་སྐར་ཆ་གཅིག་ནས་མར་འབྱུང་

འགྱུར་མ་འོངས་པ་ཡིན། དེ་ལྟར་ཞིབ་ཚགས་པོའི་ཐོག་ནས་སྐད་ཅིག་སྐད་ཅིག་གི་
ཆ་ཕྱེ་ནས་ལོ་དང་ཟླ་བ། ཞག་དང་ཆུ་ཚོད། སྐར་མ་དང་སྐར་ཆ་བཅས་བརྩིས་ན་ད་

ལྟ་བ་རྙེད་རྒྱུ་མེད། སྐར་ཆ་གཅིག་ཕན་ཆད་འགགས་ཟིན་པ་དང་། སྐར་ཆ་གཅིག་
ཕན་ཆད་འབྱུང་རྒྱུ་མ་འོངས་པ་ཡིན། དེས་ན་ད་ལྟ་བ་གང་ལ་འཇོག་གམ། ད་ལྟ་བ་

རྙེད་རྒྱུ་མེད། ཆུ་ཚོད་སྐར་ཆ་ནས་འགྲོ་བཞིན་པ་ཡིན་པ་ལས་སོྡད་པའི་གནས་
སྐབས་ཤིག་གཏན་ནས་མེད།

དེར་བརྟེན་དུས་འདས་པ་ཞེས་པ་ནི་སྐར་ཆ་གཅིག་ཕན་ཆད་འདས་ཟིན་པ་

དང་། སྐར་ཆ་གཅིག་ཕན་ཆད་འབྱུང་རྒྱུ་ཡིན་པས་ད་ལྟ་བ་མེད། འོ་ན་ད་ལྟ་བ་མེད་
ན། དུས་འདས་པ་དང་མ་འོངས་པ་གཉིས་ཇི་ལྟར་བྱས་ནས་འཇོག་གམ་ཞེ་ན༑ ད་ལྟ་
འབྱུང་རྒྱུའི་ཆ་ནས་མ་འོངས་པ་དང་། བྱུང་ཟིན་པའི་ཆ་ནས་འདས་པ་ཞེས་འཇོག་གི་
ཡོད། ད་ལྟ་བ་ཞེས་འཇོག་པའི་ད་ལྟ་བ་གང་དུ་ཡོད་དམ། ད་ལྟ་བ་མེད་ན་འདས་དང་

མ་འོངས་གཉིས་ཀྱི་བརྩི་ས་ཉིད་མེད་པར་གྱུར་པ་ཡིན། དེས་ན་ད་ལྟ་བ་ཞེས་པ་དེ་

107

བོད་ཀྱི་ནང་ཆོས་ངོ་སྤྲོད་སྙིང་བཅུད།

འོས་མེད་ཀྱིས་བཏགས་དོན་བཙལ་ནས་རྙེད་རྒྱུ་མེད་ལ༑ ཕར་ངོས་ནས་མཛུབ་མོ་

འཛུགས་ས་མེད་ཀྱང་། མ་བརྟག་མ་དཔྱད་པའི་འཇིག་རྟེན་གྲགས་ཚོད་ཀྱི་ངོས་ནས་

ད་ལྟ་བ་ཞེས་འཇོག་ཐུབ་པ་དང་། ད་ལྟ་བའི་བསྐལ་པ་ཡང་བཞག་ཐུབ་པ་ཡིན། དེ་
བཞིན་ད་ལྟ་བའི་ཉི་མ་དང་ད་ལྟ་བའི་བདུན་ཕྲག་བཞག་ཆོག་པ་དང་། ད་ལྟ་བའི་ཟླ་བ་
དང་ད་ལྟ་བའི་ལོ་བཅས་བཞག་ཐུབ་པར་མ་ཟད། དེ་ལས་ལྷག་པ་ད་ལྟའི་བསྐལ་པ་

ཡང་བཞག་ཆོག་པ་ཡིན། འདས་པའི་བསྐལ་པ་དང་། མ་འོངས་པའི་བསྐལ་པ། ད་ལྟ་
བའི་བསྐལ་པ་བཅས་ཀྱང་བཞག་ཆོག་པ་ཡིན། དེ་དག་ཐ་སྙད་བཏགས་ཙམ་དུ་ཡོད་
པ་ལས་དོན་གྱི་ངོས་ནས་གྲུབ་པ་མེད། དེས་ན་འདས་པ་ནི་རྨི་ལམ་ལྟར་བྱུང་ཟིན་པ་

དང་། རྨི་ལམ་ནི་དྲན་པའི་ཡུལ་ཙམ་ལས་མེད་ཅིང་། ད་ལྟ་བ་ནི་གློག་འཁྱུག་པ་ལྟར་
ཡུད་ཙམ་ཞིག་ལས་མེད།

རྨི་ལམ་གློག་དང་སྤྲིན་ལྟ་བུ། །

ཞེས་པའི་འབྱུང་འགྱུར་ཡོང་རྒྱུ་ཞེས་པ་དེ་ནི། ད་ལྟ་གཞི་ནས་ཡོང་དགོས་པ་

ཞིག་རྟོག་པ་ལ་ཤར་ཚོད་ཅིག་སྟེ་འདི་ལྟ་བུ་ཞིག་བྱུང་ན་ཨང་སྙམ་པ་ཞིག་ཡིན་པ་
ལས་དངོས་སུ་གྲུབ་མེད། དཔེར་ན། སྤྲིན་ཡོད་དོ་ཅོག་ནས་ཆར་པ་མི་འབྱུང་བར་དེ་

ལ་རྐྱེན་མང་པོ་ཞིག་འདུས་པའི་ཐོག་ནས་རིམ་བཞིན་སྤྲིན་གྱིས་གཞི་བྱས་པའི་ཐོག་
ནས་ཆར་པ་ཡོང་བ་ལས་སྤྲིན་ཁོ་ནས་ཆར་པ་ཡོང་རྒྱུ་མེད། དཔེ་དེ་བཞིན་དུ་འདུས་
བྱས་ཀྱི་ཆོས་རྣམས་དང་། མ་འོངས་པའི་ཆོས་རྣམས་རྐྱེན་མང་པོ་ཞིག་ལ་ལྟོས་ནས་
ཡོང་དགོས་པ་ཞིག་ཡིན།

མ་འོངས་པ་ལ་གོ་རིམ་མེད། །

108

༧གོང་ས་༧སྐྱབས་མགོན་ཆེན་པོ་མཆོག

ཅེས་གསུངས་པ་ལྟར་ཡིན་ཞེས་གསུངས་པ་ཡིན། དེས་ང་རང་ཚོའི་བློ་ལ་

ཆགས་སྡང་ཤུགས་དྲག་པོ་སྐྱེ་སྐབས། འདས་པའི་གནས་ཚུལ་ཞིག་དྲན་པའི་ཡུལ་
དུ་བྱས་ནས་ཆགས་སྡང་སྐྱེ་བ་དང་། ཡང་ན་ད་ལྟ་ད་ལྟའི་གནས་ཚུལ་གྱིས་ཚོར་བ་

ཤུགས་དྲག་པོ་སྐྱེས་ནས་ཆགས་སྡང་སྐྱེ་བ་དང་། ཡང་ན་འབྱུང་འགྱུར་གྱི་གནས་
ཚུལ་ལ་བསམ་བློ་བཏང་ནས་རྣམ་རྟོག་གིས་བསུས་ཏེ་དེ་དག་ལ་དམིགས་ནས་
ཆགས་སྡང་སྐྱེ་བ་སོགས་ལ་གཉེན་པོ་བསྟེན་སྟངས་གསུངས་པ་ཡིན།
དེ་ཡང་།

ཆགས་སྡང་སྐྱེ་ཡུལ་དང་། སྟོང་ཉིད་ཀྱི་སྐོར།

འདུས་བྱས་ཆོས་རྣམས་དེ་ལྟར་ལྟ། །

ཞེས་པས། འདུས་བྱས་ཀྱི་ཆོས་རྣམས་ང་ཚོའི་ཆགས་སྡང་སྐྱེ་སའི་ཡུལ་ཡིན་

པས་ན། དེ་དག་མི་རྟག་པའི་རང་བཞིན་ཡིན་པ་དང་། སྡུག་བསྔལ་བའི་རང་བཞིན་
ཡིན་པ། བདག་མེད་པའི་རང་བཞིན་ཡིན་པ་བཅས་གསུངས་ཏེ་ཆགས་སྡང་སྐྱེ་སའི་

ཡུལ་ཚུགས་ཐུབ་པ། བདེན་པར་གྲུབ་པ་ཞིག་མེད་ཅེས་གསུངས་པ་ཡིན། བདེན་
གྲུབ་ཅེས་བརྗོད་དགོས་དོན་ནི། ང་རང་ཚོས་བསམ་བློ་བཏང་ཚེ། དཔེར་ན། ཁོང་ཁྲོ་
མ་བྱུང་བའི་གོང་དུ་མཐོང་བའི་མི་དེ་དང་། ཁོང་ཁྲོ་ཟ་བའི་སྐབས་མཐོང་བའི་མི་དེ་
གཉིས་ལ་ཁྱད་པར་འདུག་གམ་མི་འདུག དཔེར་ན། རང་ཉིད་ཀྱིས་དུས་རྒྱུན་དགའ་
པོ་ཉེ་པོ་བྱེད་སའི་མི་ཞིག མི་གཞན་གྱིས་མི་དེ་ཧ་ཅང་སྡུག་ཅག་རེད་ཅེས་བརྗོད་ཀྱི་

འདུག་ལ། མི་དེས་ཁྱེད་རང་ལ་ཧ་ཅང་སེམས་གནག་བྱ་རྒྱུའི་བསམ་བློ་གཏོང་གི་

འདུག མི་དེས་ཁྱེད་རང་ལ་གཏན་ནས་དགའ་གི་མི་འདུག་ཅེས་བཤད་པའི་སྐད་ཆ་

109

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཞིག་ཐོས་ན། དེ་རྗེས་སུ་མི་དེ་མཐོང་སྐབས་གང་འདྲ་ཞིག་ཡོང་གི་འདུག་གམ། ནམ་

རྒྱུན་མི་དེ་མཐོང་མ་ཐག་དགད་མོ་དགོད་པ་སོགས་བྱེད་ཀྱི་ཡོད་ཀྱང་། སྐད་ཆ་དེ་གོ་
རྗེས་མི་དེ་མཐོང་སྐབས་མི་དེ་ཁྲིག་ཁྲིག་ཅིག་དང་། རྒྱུ་དག་མེད་པ་ཞིག་ཡིན་བསམ་

ནས། མི་དེ་ཐུག་དུས་གདོང་ནས་གད་མོ་དགོད་ཁུལ་བྱེད་པ་དེ་ནི་བཅོས་མའི་དགད་
མོ་དགོད་པ་ལས་སེམས་ཀྱི་གཏིང་ལ་མི་བདེ་བ་ཞིག་ཡོང་གི་ཡོད།

ཡང་དེ་སྔོན་རང་ཉིད་དེ་ཙམ་དགའ་པོ་མེད་པའི་མི་གཅིག་ཡོད་ན། མི་གཞན་

ཞིག་གིས་མི་དེས་ཁྱེད་རང་ལ་བསྟོད་བསྔགས་ཧ་ཅང་གཏོང་གི་འདུག་ལ༑ ཁྱེད་རང་
ལ་ཧ་ཅང་བརྩི་བཀུར་བྱེད་ཀྱི་འདུག་ཅེས་བརྗོད་ན། སང་ཉིན་མི་དེ་མཐོང་དུས་དེ་

སྔོན་མཐོང་བ་ལྟར་མིན་པ་ཞིག་མཐོང་གི་ཡོད། མི་གཅིག་ཡིན་ན་ཡང་བསམ་བློ་
གཏོང་ཕྱོགས་ཁྱད་པར་ཆེན་པོ་ཡོད།

གཞན་ཡང་ནམ་རྒྱུན་མི་སྡུག་ཅག་ཏུ་བརྩི་བ་ཞིག་གིས་ལས་ཀ་ཡག་པོ་ཞིག་

བྱས་ཀྱང་། དེ་འདྲ་ག་ནས་བདེན་བསམ་པ་ཞིག་དྲན་གྱི་ཡོད། མི་དེ་ཧ་ཅང་སྡུག་ཅག་
རེད། མི་དེས་དེ་འདྲ་གཏན་ནས་བྱེད་སྲིད་ཀྱི་མ་རེད་བསམ་པ་ཞིག་ཡོང་བ་དེ་ནི་ཁོ་

རང་ཞེ་སྡང་སྐྱེ་ཡུལ་གྱི་མི་སྡུག་པ་དེ་འགྱུར་བ་མེད་པ་ཞིག་བློ་ལ་འཆར་གྱི་ཡོད་
པའི་རྟགས་ཡིན།

དེ་ལྟར་འགྱུར་བ་མེད་པ་ཞིག་བློ་ལ་འཆར་གྱི་ཡོད་དུས། མི་དེ་འགྱུར་འདུག་

ཅེས་བརྗོད་ཀྱང་དེ་ལ་ཡིད་མ་ཆེས་པར་མི་དེ་སྡུག་ཅག་ཅིག་ཡོད་པ་བསམ་པ་ནི་
བློའི་ཕུག་ཏུ་འགྱུར་བ་མེད་པའི་ལྟ་སྟངས་ཤིག་ཡོད། འགྱུར་བ་མེད་པའི་ལྟ་སྟངས་དེ་

ཡང་། མི་སྡུག་པའི་རང་བཞིན་དེ་ཕར་ངོས་ཡུལ་གྱི་ངོས་ནས་གྲུབ་པ་ཞིག་དང་། དེ་

110

༧གོང་ས་༧སྐྱབས་མགོན་ཆེན་པོ་མཆོག

ཡང་རྒྱུ་རྐྱེན་ལ་བལྟོས་པ་མེད་ཅིང་བཅོས་སུ་མེད་པ་ཞིག་བློ་ངོར་ཤར་ནས་དེ་ལ་
བདེན་ཁ་སྦྱིན་པའི་འཛིན་སྟངས་ཤིག་ཡོད་པས་ན། གློ་བུར་དུ་མི་དེ་ཡག་པོ་འདུག་
ཅེས་བརྗོད་ཀྱང་བློ་ངོར་མ་ཆུད་པ་བྱེད་པ་དེ་ལྟར་ཡིན། དེས་ན་ཆགས་སྡང་གི་བློ་སྐྱེ་

སའི་ཡུལ་དེ་འགྱུར་མེད་ངོ་བོས་གྲུབ་པ་ཞིག་དང་། ལྟོས་པ་མེད་པར་མིང་གི་དབང་

གིས་ཡོད་ཙམ་མིན་པར་དོན་གྱི་ངོས་ནས་འགྱུར་མེད་རང་ཆས་སུ་ཡོད་པ་ཞིག་བློ་
ལ་འཆར་བ་དང་། འཆར་བ་ལྟར་དུ་དེ་རེད་སྙམ་པའི་འཐད་འཛིན་གྱི་བློ་དེས་གཞི་རྩ་

བྱས་ཏེ་ཆགས་སྡང་གི་བློ་སྐྱེས་པ་ཧ་ཅང་གསལ་པོ་ཡོད། དེ་ལ་གནད་འགག་ཅིག་

ཡོད་པ་ཤེས་ཀྱི་འདུག་གམ་མི་འདུག ནང་པའི་ལྟ་གྲུབ་ཀྱི་གཞུང་ནས་གསུངས་པའི་
དགོས་པ་གཙོ་བོ་ནི་འདི་ལྟར་ཡིན།

ཆགས་སྡང་གི་བློ་སྐྱེ་བའི་གཞི་མ་ནི། མ་རིག་པའམ་གཏི་མུག་བདེན་འཛིན་

གྱིས་བྱེད་ཀྱི་ཡོད། ཆགས་སྡང་མེད་པར་བཟོ་བ་ལ་བདེན་པར་འཛིན་པའི་བློ་དེ་མེད་
པར་མ་བཟོས་ན། ཆགས་སྡང་མེད་པར་བཟོ་མི་ཐུབ་པར། དེས་ན་དབུ་མ་ཐལ་གྱུར་

པའི ་ གཞུང་སོ ག ས་ཐ་སྙད་དུ་རང་མཚན་ཞལ་གྱི ས ་མི ་ བཞེ ས ་པའི ་ རྒྱལ་བའི ་

དགོངས་པ་མཐར་ཐུག་གཟུགས་སྟོང་པའོ། །སྟོང་པ་ཉིད་གཟུགས་སོ༑ །གཟུགས་
ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་མ་ཡིན་ནོ། །ཞེས་
སྟོང་ཉིད་བཞི་སྐོར་གསུངས་པ་འདི་ལ་བཀའ་རིམ་བཞི་ཞེས་ཀྱང་གསུང་གི་ཡོད།

ད་ལྟ་འདིར་གཟུགས་སྟོང་པའོ། །སྟོང་པ་ཉིད་གཟུགས་སོ། །ཞེས་གསུངས་པ་

ནི ་ གཟུགས་དེ ་ ཉི ད ་ངོ ་ བོ ་ ཉི ད ་ཀྱི ས ་གྲུབ་པས་སྟོང་པ་ཡི ན ་པ་ལས། སྟོང་གཞི ་

གཟུགས་ཕར་ངོས་ནས་ཡོད་པ་ཞིག་སྣང་བ་འདི་ཡོད་པར་ཆ་བཞག་སྟེ༑ དེ་དོན་དམ་

111

བོད་ཀྱི་ནང་ཆོས་ངོ་སྤྲོད་སྙིང་བཅུད།

པར་མ་གྲུབ་པ་དང་། དོན་དམ་པར་མི་བདེན་པ་རེད་ཅེས་བརྗོད་ན་གཟུགས་སྟོང་པ་
མི ན ། མདོ ་ ཉི ་ ཁྲི འི ་ གཞུང་ནང་གཟུགས་སྟོང་པ་ཉི ད ་ཀྱི ས ་སྟོང་པར་མི ་ བྱེད་དེ །

གཟུགས་ཉིད་སྟོང་པ་ཉིད་དང་། ཞེས་ཕར་ངོས་ནས་སྣང་བའི་གཟུགས་དེར་ཐོགས་

རེག་གང་ཡང་མ་བྱས་པར་ཐ་སྙད་དུ་ཡོད་པའི་ཡོད་ཚད་དེ་རང་དུ་བཞག་ནས། དེ་
དོན་དམ་པར་ངོ་བོ་ཉིད་ཀྱིས་མ་གྲུབ་པ་རེད་ཅེས་བརྗོད་ན༑ གཟུགས་སྟོང་པ་ཉིད་
ཀྱིས་སྟོང་པ་ཞེས་པ་དེ་ཆགས་པ་ཡིན། ཕར་ངོས་ནས་ལིང་ལིང་ལྟ་བུར་ཡོད་པ་ཞིག་
སྣང་བའི་གཟུགས་དེ་ཉིད་མིང་ཙམ་ཞིག་ལས། ཕར་ངོས་ནས་མཛུབ་མོ་འཛུགས་ས་

གཏན་ནས་མེད་བསམ་སྟེ་ཐག་བཅད་སྐབས་གཟུགས་སྟོང་པ་ཞེས་པ་དེ་ཆགས་པ་

ཡིན། དེ་ལ་གནད་འགག་ཅིག་ཡོད། གཟུགས་སྟོང་པ་ཉིད་ཀྱིས་སྟོང་པར་མི་བྱེད་དེ།

གཟུགས་ཉིད་སྟོང་པ་ཉིད་དང་། ཞེས་དང་། ཤེས་རབ་སྙིང་པོ་ལས། གཟུགས་སྟོང་
པའོ།།

ཞེས་པ་དེ་ཡིན། སྟོང་པ་ཉིད་གཟུགས་སོ། །ཞེས་པ་ནི་རང་བཞིན་གྱིས་སྟོང་

ཞིང་། རྐྱེན་གཞན་ལ་བལྟོས་ནས་གྲུབ་ཙམ་ཞིག་ཡིན་པས་ན། གཟུགས་སྣ་ཚོགས་
པ་དང་། འགྱུར་བ་སྣ་ཚོགས་པ་འདི་དག་བྱུང་བ་ཡིན།

གཟུགས་སྟོང་པའོ་ཞེས་བརྗོད་ན། ཕྱི་ཕྱོགས་ལ་མཛུབ་མོ་བཙུགས་པ་ལྟ་བུ་

ཞིག་ཡོད། ཚིག་འདི་ཚིག་བསྒྱུར་བྱས་ཏེ། བདག་སྟོང་པའོ། །སྟོང་པ་ཉིད་བདག་གོ

།ཞེས་པ་འདིར་བསམ་བློ་ཞིག་ཐོངས་དང་། ངའམ་བདག་ཅེས་པ་ཞིག་ཡོད་ཅིང་། ང་
དེ་ལིང་ལིང་ལྟ་བུ་ཞིག་བློ་ལ་འཆར་གྱི་འདུག་ཀྱང་། དེ་བཙལ་ན་ངའི་ལུས་འདི་ང་

མིན་ལ། སྤྱི་གཙུག་ནས་རྐང་མཐིལ་བར་བཙལ་ཀྱང་ང་མེད་པ་ཐག་ཆོད་པ་ཡིན། འོ་

112

༧གོང་ས་༧སྐྱབས་མགོན་ཆེན་པོ་མཆོག

ན་ངའི་སེམས་འདི་ང་རེད་དམ་ཞེ་ན། སེམས་ལའང་ཕྲ་རགས་མང་པོ་ཞིག་ཡོད།

སད་དུས་ཀྱི་གནས་སྐབས་ཀྱི་ཤེས་པ་དང་། རྨི་ལམ་གྱི་གནས་སྐབས་ཀྱི་ཤེས་པ།
གཉིད་དུས་ཀྱི་གནས་སྐབས་ཀྱི་ཤེས་པ། དེ་བཞིན་འཆི་དུས་ཀྱི་གནས་སྐབས་ཀྱི་
སེམས་དང་། བརྒྱལ་བའི་གནས་སྐབས་ཀྱི་སེམས་སམ་ཤེས་པ་སོགས་སེམས་ལ་
ཕྲ་རགས་ཧ་ཅང་མང་པོ་ཞིག་ཡོད།

སེམས་ཕྲ་རགས་དེ་དག་གི་ནང་ནས་ང་ཞེས་པ་དེ་གང་དུ་མཛུབ་མོ་འཛུགས་

རྒྱུ་ཡིན། མཛུབ་མོ་འཛུགས་ས་གཏན་ནས་མེད། འཆི་བ་འོད་གསལ་མངོན་དུ་གྱུར་

པའི་གནས་སྐབས་ཀྱི་འོད་གསལ་ཕྲ་ཤོས་དེ་ང་རེད་དམ་ཞེས་བརྗོད་ན། བཤད་ཐུབ་

རྒྱུ་ཁག་པོ་ཡིན། ང་ཡི་འོད་གསལ་ཞེས་ད་དུང་ཐ་སྙད་སྦྱར་གྱི་ཡོད། ལྷག་པར་འོད་
གསལ་དེ་མངོན་དུ་གྱུར་རྒྱུ་ཡོད་ལ། འོད་གསལ་དེ་ཉིད་འགག་རྒྱུ་ཡོད་པས་ང་ལ་
མངོན་དུ་གྱུར་པ་དང་། ང་འགག་ཅེས་བརྗོད་མི་ཐུབ་པ་ཡིན། འོད་གསལ་འགགས་

པའི་མཚམས་སུ་ང་འགག་ཅེས་བརྗོད་ཤེས་ཐབས་མེད། དེ་ལྟར་རིམ་པར་དཔྱད་
པའི་སྐབས་སུ་ང་ཞེས་པ་ལུས་ཀྱི་ཐོག་ཏུ་མཛུབ་མོ་འཛུགས་ས་མེད་ལ། སེམས་ཀྱི་
ཐོག་ཏུ་ཡང་མཛུབ་མོ་འཛུགས་ས་རྩ་བ་ནས་མེད།

ང་གང་དུ་འདུག་གམ་ཞེ་ན། ང་སྟོང་པའོ་ཞེས་པ་ལྟར་ང་དེ་སྟོང་པ་ཡིན། ང་སྟོང་

པ་ཡིན་པས་ན། ང་ངོ་བོ་ཉིད་ཀྱིས་གྲུབ་པས་སྟོང་པ་ཡིན་སྟབས། བརྟེན་ནས་
བཏགས་པའི་ང་ཞིག་ཡོད་ལ། གང་ལ་བརྟེན་ནས་བཏགས་སའི་ཕུང་པོ་ལ་བརྟེན་
ནས་ང་བཞག་གི་ཡོད་པས་ན། ང་སྐྱེས་པ་ཡིན། ང་བུད་མེད་ཡིན། ང་རྒན་མོ་ཡིན།
ང་རྒད་པོ་ཡིན། ང་གཞོན་ནུ་ཡིན། ང་དགེ་སློང་ཡིན་ཞེས་པ་དེ་དག་བརྗོད་ཐུབ་པ་

113

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཡིན། ཕུང་པོ་ལ་མ་བརྟེན་པར་ང་བཞག་ན། ང་རྒད་པོ་ཡིན། ང་གཞོན་ནུ་ཡིན་ཞེས་
བརྗོད་མི་ཐུབ་པ་ཡིན། དེ་བཞིན་ང་ཕོ་ཡིན། ང་མོ་ཡིན་ཞེས་སོགས་ཀྱང་བརྗོད་མི་
ཐུབ་པ་ཡིན། ཕོ་མོ་ཞེས་པ་དེ་ལུས་ཀྱི་ཐོག་ནས་བཞག་པ་ལས་ཡིད་ཀྱི་ཐོག་ནས་
འཇོག་རྒྱུ་ཞིག་མེད།

དེས་ན་ང་ཕུང་པོ་ལ་ལྟོས་ནས་བཏགས་ཙམ་གྱི་ང་ཞིག་བཞག་ཐུབ་ན། ལུས་ན་

བའི་ཐོག་ནས་ང་ན་བ་བཞག་པ་དང་། ལུས་ཀྱི་ནད་དྲག་པའི་སྒོ་ནས་ང་དྲག་པ་བཞག

སེམས་མི་བདེ་བ་ཡོད་སྐབས་ང་མ་སྐྱིད་པ་འདུག་ཅེས་དང་། སེམས་བདེ་པོ་ཡོད་
སྐབས་ང་སྐྱིད་པོ་འདུག་ཅེས་བརྗོད་ཐུབ་པ་ཞིག་བྱུང་བ་ཡིན། དེ་ལྟར་ལྟོས་ནས་
གྲུབ་མེད་པར། ང་དེ་ཕུང་པོ་ལས་ཡན་གར་དུ་ཡོད་ན། ལུས་བདེ་མིན་དང་སེམས་

བདེ་མིན་གྱི་ཐོག་ནས་ང་བདེ་མིན་གྱི་སྐད་ཆ་བཤད་མི་ཐུབ་པ་ཡིན། རྟག་གཅིག་
རང་དབང་བའི་བདག་གམ་སྤྱི་བོ་ཞེས་པ་ཞིག་ཡན་གར་དུ་ཡོད་ན། ལུས་སེམས་
དར་རྒུད་ཀྱི་རྐྱེན་པས་ང་ལ་དར་རྒུད་འཇོག་མི་ཤེས་པ་ཡིན།

རྣམ་ཤེས་ཞེས་པ་ཞིག་ཡོད་ན། སེམས་ཅན་ཐ་མལ་པའི་རྣམ་ཤེས་དེ་ཐ་མལ་

དུ་སྡོད་དགོས་པ་ལས། སངས་རྒྱས་ཐུབ་ཐབས་མེད། སོ་སྐྱེའི་རྣམ་ཤེས་དེ་འཕགས་
པའི་སྐྱེ་བོར་འགྱུར་ཐུབ་རྒྱུ་མེད། ཕུང་པོ་ལ་བརྟེན་ནས་བདག་བཞག་པས་ན། ཡིད་

བློ་ལ་འགྱུར་བ་ཕྱིན་པའི་ཆ་ནས། སོ་སྐྱེ་དང་འཕགས་པའི་དགེ་འདུན། དགྲ་བཅོམ་
པ་དང་དེ་རྗེས་སངས་རྒྱས་འཕགས་པ་བཅས་བཞག་ཐུབ་ཀྱི་ཡོད། ང་དེ་ལུས་

སེམས་ལ་བརྟེན་ནས་བཏགས་པ་དང་། ལུས་སེམས་ལ་འགྱུར་བ་ཕྱིན་པའི་དབང་

གིས་ང་ལ་འགྱུར་བ་འགྲོ་བ་ཞིག་བཞག་ཐུབ་པ་ཡིན། དེས་ན་ང་སྟོང་པའོ། །སྟོང་པ་

114

༧གོང་ས་༧སྐྱབས་མགོན་ཆེན་པོ་མཆོག

ཉིད་ངའོ་ཞེས་བརྗོད་ན་ཅུང་ཟད་ཕན་གྱི་འདུག་གམ།

གཟུགས་ཞེས་བརྗོད་སྐབས་ཕར་མཛུབ་མོ་བཙུགས་པ་ལྟ་བུ་ཞིག་ཆགས་ཀྱི་

ཡོད། ང་བདེན་གྲུབ་རང་དབང་བ་རྗེ་བོ་ལྟ་བུ་ཞིག་བློ་ཡི་ཕུག་དེར་བཞག་པ་དང་། དེ་

འདྲ་ཞིག་གི་ཐོག་ནས་གཟུགས་སྟོང་པའོ། །སྟོང་པ་ཉིད་གཟུགས་སོ། །ཞེས་བརྗོད་
ཀྱང་དེ་འདྲ་ཡིན། དེ་ལས་བདག་སྟོང་པོའ །ོ །སྟོང་པ་ཉིད་བདག་གོ །སྟོང་པ་ཉིད་ལས་

བདག་གཞན་དུ་མེད། བདག་ལས་སྟོང་པ་ཉིད་གཞན་དུ་མེད། སྐབས་འདིའི་སྟོང་པ་
ཉིད་ཅེས་པ་དེ་སྤྱིར་གྱི་སྟོང་པ་ཉིད་དེར་བརྗོད་ཀྱི་མེད། འདིར་བདག་གི་སྟེང་གི་སྟོང་
པ་ཉིད་དེར་བརྗོད་ཀྱི་ཡོད། སྤྱིར་སྟོང་པ་ཉིད་ཅེས་པ་ཞིག་མེད། ཆོས་ཅན་དང་མ་

འབྲེལ་བའི་ཆོས་ཉིད་ཡན་གར་བ་ཞིག་གཏན་ནས་མེད། ཆོས་དང་མ་འབྲེལ་བའི་

ཆོས་ཉིད་ཡན་གར་བ་ཡོད་ན། ཆོས་ཉིད་བདེན་གྲུབ་ཅེས་བརྗོད་ཐུབ་པ་ཡིན། ཆོས་

ཉིད་བདེན་གྲུབ་ཅེས་བརྗོད་མི་ཐུབ་པ་དེ་ནི། ཆོས་ཉིད་ཅེས་པ་དེ་ཉིད་ཆོས་ཅན་གྱི་

ཡིན་ལུགས་གཅིག་གི་ཐོག་ཏུ་བརྗོད་ཀྱི་ཡོད་པ་ལས། ཆོས་ཅན་གྱི་ཡིན་ལུགས་
གཅིག་དང་མ་འབྲེལ་བའི་ཆོས་ཉིད་ཅེས་པ་ཞིག་བཞག་ཐུབ་ཐབས་མེད།

དེས་ན། བདག་སྟོང་པའོ། །སྟོང་པ་ཉིད་བདག་གོ །ཞེས་བརྗོད་སྐབས་བདག་གི་

སྟེང་གི་བདག་བཙལ་ན་རྙེད་རྒྱུ་མེད་པའི་བདག་རང་བཞིན་གྱིས་སྟོང་པ་དེ་བདག་
གི་ཆོས་ཉིད་ཡིན། དེས་ན་བདག་དེ་བདག་གི་ཆོས་ཉིད་ཀྱི་ངང་དུ་ཡོད་པ་ཡིན།

བདག་གི་ཆོས་ཉིད་དེ་བརྟེན་ནས་བཏགས་པ་མ་ཡིན་པར་ངོ་བོ་ཉིད་ཀྱིས་གྲུབ་པའི་

སྟོང་པའི་ཆོས་ཉིད་དེའི་དབང་གིས་བལྟོས་ནས་གྲུབ་པ་དེ་བྱུང་བ་ཡིན། དེར་བརྟེན་
འགྱུར་བ་སྣ་ཚོགས་དེ་དག་ཡོང་གི་ཡོད། ལྟ་མགུར་ཨ་མ་ངོས་འཛིན་ལས།

115

བོད་ཀྱི་ནང་ཆོས་ངོ་སྤྲོད་སྙིང་བཅུད།

འགྱུར་བ་སྣ་ཚོགས་འདི་འགྱུར་མེད་ཨ་མའི། །
རྣམ་འགྱུར་ཡིན་པས་ན་གོ་རྒྱུ་འདུག་གོ །

ཞེས་གསུངས་པ་དེ་ཡིན། འགྱུར་བ་སྣ་ཚོགས་ཡོང་བ་འདི་འགྱུར་བ་མེད་པའི་

རང་བཞིན་ཆོས་ཉིད་དེའི་རྣམ་འགྱུར་ལ་གོ་རྒྱུ་ཞིག་ཡོད། དེས་ན་སྟོང་ཉིད་ཅེས་པ་

དེ་བསྒོམ་རྒྱུའི་རྒྱུ་མཚན་གཙོ་བོ་ནི། བདག་འཛིན་ཞེས་པ་དེ་མེད་པར་བཟོ་རྒྱུ་དེ་
ཡིན། བདག་འཛིན་མེད་པར་མ་བཟོས་ན། ཆགས་སྡང་གི་བློ་མེད་པར་མི་འགྱུར་
ཞིང་། དེ་ཡང་མགོན་པོ་ཀླུ་སྒྲུབ་ཀྱིས་མཛད་པའི་རྩ་བ་ཤེས་རབ་ཀྱི་རབ་བྱེད་ཉེར་
བཞི་པ་ལས།

ལས་དང་ཉོན་མོངས་ཟད་པའི་མཐར། །
ལས་དང་ཉོན་མོངས་རྣམ་རྟོག་ལས། །
དེ་དག་སྤྲོས་ལས་སྤྲོས་པ་ནི། །

སྟོང་པ་ཉིད་ཀྱིས་འགག་པར་འགྱུར། །

ཞེས་གསུངས་ཡོད། དེའི་དོན་དབུ་མ་བཞི་བརྒྱའི་ནང་བཀྲལ་བར།
ལུས་ལ་ལུས་དབང་ཇི་བཞིན་དུ། །

གཏི་མུག་ཀུན་ལ་གནས་གྱུར་ཏེ། །

དེ་བཞིན་ཉོན་མོངས་ཐམས་ཅད་ཀྱང་། །

གཏི་མུག་བཅོམ་པས་བཅོམ་པར་འགྱུར། །

ཞེས་ལུས་ཀྱི་དབང་པོ་ཞེས་པ་ནི། མིག་གི་དབང་པོར་ལུས་ཀྱི་དབང་པོས་

ཁྱབ་ཡོད་ཅིང་། མིག་དབང་གཟུགས་ཅན་ཕྲ་མོ་འཇོག་སྐབས་རེག་རྒྱུ་ཡོང་གི་ཡོད་

116

༧གོང་ས་༧སྐྱབས་མགོན་ཆེན་པོ་མཆོག

མེད་མི་ཤེས་ཀྱང་། མིག་གི་དབང་པོ་དང་། རྣ་བའི་དབང་པོ། སྣ་ཡི་དབང་པོ་དེ་དག་

ལ་ལུས་ཀྱི་དབང་པོས་ཁྱབ་ཡོད་པ་དང་། མིག་གི་དབང་པོ་དེས་སྣ་ཡི་དབང་པོར་
ཁྱབ་མེད་ལ། དེ་བཞིན་ལུས་ཀྱི་དབང་པོ་སྤྱི་བྱིངས་ལ་ཁྱབ་མེད། དཔེ་དེ་བཞིན་
འདོད་ཆགས་དེ་ཞེ་སྡང་ལ་ཁྱབ་མེད་ཅིང་། ཞེ་སྡང་དེ་ཉོན་མོངས་ཅན་གྱི་ཐེ་ཚོམ་

དང་། ང་རྒྱལ་ལ་ཁྱབ་མེད་པར་སོ་སོར་འགྲོ་གི་ཡོད། འོན་ཀྱང་གཏི་མུག་བདེན་
འཛིན་ཞེས་པ་དེ་ང་རྒྱལ་དང་། ཞེ་སྡང་། འདོད་ཆགས། ཕྲག་དོག་སོགས་ཐམས་ཅད་
ལ་ཁྱབ་ཡོད།

ལུས་ལ་ལུས་དབང་ཇི་བཞིན་དུ། །

གཏི་མུག་ཀུན་ལ་གནས་གྱུར་ཏེ། །

ཞེས་ལུས་ཀྱི་དབང་པོ་མཐའ་དག་ལ་ལུས་དབང་གིས་ཁྱབ་པ་ལྟར་ཉོན་མོངས་

མཐའ་དག་ལ་གཏི་མུག་གིས་ཁྱབ་ཡོད་པ་ཡིན། གྲུབ་མཐའ་སོ་སོའི་ལུགས་ལ་གཏི་
མུག་ལ་རིམ་པ་མང་པོ་ཞིག་ཕྱེ་ཡོད། དེ་བཞིན་མ་རིག་པ་ལའང་རིམ་པ་མང་པོ་ཞིག་
ཕྱེ་ཡོད། སྐབས་འདིར་མ་རིག་པ་ཞེས་པ་ནི། སྤྱིར་བཏང་གི་མ་རིག་པ་ལ་ལས་

འབྲས་ལ་རྨོངས་པའི་མ་རིག་པ་དང་། དེ་ཁོ་ན་ཉིད་ལ་རྨོངས་པའི་མ་རིག་པ་ཞེས་
གཉིས་བཞག་གི་ཡོད། བསོད་ནམས་མ་ཡིན་པའི་ལས་འདུ་བྱེད་པ་ནི་ལས་འབྲས་
ལ་རྨོངས་པའི་མ་རིག་པས་བྱེད་ཀྱི་ཡོད། ལས་འབྲས་ལ་རྨོངས་པའི་མ་རིག་པ་དེ་
ཡང་དེ་ཁོ་ན་ཉིད་ལ་རྨོངས་པའི་མ་རིག་པས་སྐྱེས་པ་ཡིན།

སྡུག་བསྔལ་གྱི་རྩ་བ་ངོས་འཛིན་ཏེ་མི་ཤེས་པ་སེལ་ཐབས།

འདུ་བྱེད་ཀྱི་སྡུག་བསྔལ་དང་། འགྱུར་བའི་སྡུག་བསྔལ་འདི་དག་ནི། གཙོ་བོ་དེ་

117

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཁོ་ན་ཉིད་ལ་རྨོངས་པའི་མ་རིག་པའི་དབང་གིས་ཡོང་གི་ཡོད་པ་ལྟ་བུ་ཞིག་ཕལ་

ཆེར་ཡིན། བསོད་ནམས་མ་ཡིན་པའི་ལས་ནི་བར་མཚམས་དེར་ལས་འབྲས་ལ་

རྨོངས་པའི་མ་རིག་པའམ་མི་ཤེས་པ་རགས་སུ་ཕྱིན་ཏེ་མདོར་ན་ནང་པ་སངས་
རྒྱས་པའི་ཆོས་ཀྱི་ཐ་སྙད་ནི་ཧ་ལས་དགོས་པའི་ཡག་པོ་རེད་འདུག སྡུག་བསྔལ་གྱི་

རྩ་བ་གང་ཞིག་ཡིན་ཞེ་ན། མི་ཤེས་པ་དང་མ་རིག་པས་བྱས་པ་རེད་གསུང་གི་ཡོད།
དེ་ནི་ཧ་ལས་དགོས་པའི་རླབས་ཆེན་ཞིག་ཡིན།

སྡུག་བསྔལ་གྱི་རྩ་བ་མི་ཤེས་པས་བྱས་པ་རེད་ཅེས་བརྗོད་སྐབས། མི་ཤེས་པ་

དེ་སེལ་ཐབས་བྱེད་དགོས་ལ། མི་ཤེས་པ་སེལ་ཐབས་ཇི་ལྟར་བྱེད་དགོས་ཤེ་ན།
སྨོན་ལམ་བརྒྱབ་ནས་མི་ཤེས་པ་སེལ་མི་ཐུབ་པར་མ་ཟད། དམག་དྲངས་ནས་ཀྱང་
མི་ཤེས་པ་སེལ་མི་ཐུབ། མི་ཤེས་པ་སེལ་ཐབས་ནི་མི་ཤེས་པའི་ལྡོག་ཕྱོགས་ཤེས་

པའི་བློ་སྐྱེས་པའི་ཐོག་ནས་མི་ཤེས་པ་དེ་སེལ་དགོས་པ་ཡིན། དཔེར་ན། ཀ་ཁ་ག་ང་
མི་ཤེས་པའི་མི་ཤེས་པ་དེ་སྨོན་ལམ་བརྒྱབ་ནས་སེལ་རྒྱུ་མེད། དེ་བཞིན་དཀའ་

ལས་བརྒྱབ་ཀྱང་སེལ་མི་ཐུབ། དེ་ནི་ཀ་ཁ་ག་ང་བསླབས་ནས་དེ་ཤེས་པའི་བློ་ཞིག་

ནམ་སྐྱེས་པ་ན་ཀ་ཁ་ག་ང་མི་ཤེས་པའི་བློ་དེ་སེལ་བ་ཡིན། དེ་ལྟར་ཀ་ཁ་མི་ཤེས་
པའི་བློ་དེ་ཀ་ཁ་ཤེས་པའི་བློ་དེ་སྐྱེས་ཙམ་ཉིད་ནས་སེལ་བ་ཡིན།

དཔེ་དེ་བཞིན་དུ་མི་ཤེས་པའི་བློ་སེལ་ཐབས་ནི་ཤེས་པའི་བློ་ཞིག་སྐྱེས་པའི་

སྒོ་ནས་སེལ་དགོས་པ་ཡིན། སྐབས་འདིའི་མི་ཤེས་པ་ལ་མ་རྟོགས་པའི་མི་ཤེས་པ་
ཙམ་དང་། ཕྱིན་ཅི་ལོག་ཏུ་རྟོགས་པའི་མི་ཤེས་པ་བཅས་གཉིས་ཡོད། སངས་རྒྱས་
པའི་གཞུང་དུ་མ་རིག་པ་གསུང་སྐབས། ལོག་ཤེས་ལ་བཞག་པ་གཅིག་དང་། ཡང་

118

༧གོང་ས་༧སྐྱབས་མགོན་ཆེན་པོ་མཆོག

རྨོངས་ཙམ་ལ་བཞག་པ་གཅིག་བཅས་རིགས་གཉིས་ཡོང་གི་ཡོད།

མདོར་ན་སྡུག་བསྔལ་གྱི་རྩ་བ་མི་ཤེས་པས་བྱས་པ་རེད་ཅེས་པའི་མི་ཤེས་

པའི་རྩ་བ་ནི། མི་ཤེས་པ་ཙམ་གྱིས་བྱེད་ཀྱི་ཡོད་ཀྱང་། གཙོ་བོ་ཕྱིན་ཅི་ལོག་ཏུ་
རྟོགས་པའི་མི་ཤེས་པ་དེས་བྱེད་ཀྱི་ཡོད་པ་གསལ་པོ་ཡིན། དེས་ན།
ལུས་ལ་ལུས་དབང་ཇི་བཞིན་དུ། །

གཏི་མུག་ཀུན་ལ་གནས་གྱུར་ཏེ། །

དེ་ཕྱིར་ཉོན་མོངས་ཐམས་ཅད་ཀྱང་། །

གཏི་མུག་བཅོམ་པས་བཅོམ་པར་གྱུར། །

ཞེས་གསུངས་ཡོད། འོ་ན་གཏི་མུག་ཇི་ལྟར་བྱས་ཏེ་བཅོམ་དགོས་སམ་ཞེ་ན།

གོང་གི་ཚིགས་སུ་བཅད་པའི་དེ་མ་ཐག་ཏུ།

རྟེན་ཅིང་འབྲེལ་བར་འབྱུང་བ་གང་། །

མཐོང་ན་གཏི་མུག་འབྱུང་མི་འགྱུར། །

ཞེས་གསུངས་ཡོད། སྐབས་འདིའི་གཏི་མུག་ཅེས་པ་དེ་གང་འདྲ་ཞིག་ཡིན་ནམ་

ཞེ་ན། དངོས་པོ་བདེན་པར་འཛིན་པའམ་དངོས་པོ་ངོ་བོ་ཉིད་ཀྱིས་གྲུབ་པར་འཛིན་པ་

ཞིག་ཡིན། དེས་ན་ངོ་བོ་ཉིད་ཀྱིས་གྲུབ་པར་འཛིན་པའི་འཛིན་པ་སེལ་རྒྱུ་ནི་དངོས་

པོ་རྣམས་བརྟེན་ནས་བཏགས་པ་ཞིག་ཡིན་པ་ལས། དངོས་པོ་རྣམས་བརྟེན་ནས་
བཏགས་ལས་ གཞན་ལ་ལྟོས་མེད་རང་དབང་གི་སྒོ་ནས་གྲུབ་པ་ཞིག་མེད་ཅེས་རྟེན་
འབྱུང་གི་ལྟ་བས་ངོ་བོ་ཉིད་ཀྱིས་གྲུབ་པ་དེ་བཀག་གི་ཡོད།

རྟེན་འབྱུང་གི་ལྟ་བ་ཞེས་པ་ནི། གཞན་ལ་རག་ལུས་པ་དང་རྐྱེན་གཞན་ལ་ལྟོས་

119

བོད་ཀྱི་ནང་ཆོས་ངོ་སྤྲོད་སྙིང་བཅུད།

པ་དེ་གསུངས་པ་ཡིན། རྐྱེན་གཞན་ལ་ལྟོས་པ་དང་མི་ལྟོས་པ་གཉིས་ནི་འགལ་བ་
ཡིན། བསྡུས་གྲྭའི་སྐབས་གསུངས་པ་ལྟར་འགལ་བ་ལ་དངོས་འགལ་དང་རྒྱུད་

འགལ་ཞེས་གསུངས་པ་ལྟར་ཡིན། དངོས་འགལ་ནི་ཕུང་གསུམ་སེལ་བའི་འགལ་བ་

ཞིག་སྟེ། དཔེར་ན། ཁ་སང་སྐད་ཆ་བྱུང་བ་ལྟར། ཚོགས་ཁང་འདིར་གླང་ཆེན་ཡོད་

དམ་མེད་ཅེས་བརྗོད་ན། ཡང་ན་གླང་ཆེན་ཡོད་པ་དང་། ཡང་ན་གླང་ཆེན་མེད་པ་
གང་རུང་ཡིན་དགོས་པ་ལས། ཚོགས་ཁང་འདིར་གླང་ཆེན་ཡོད་པ་མ་ཡིན། གླང་
ཆེན་མེད་པ་ཡང་མ་ཡིན་པ་ཞིག་བརྗོད་རྒྱུ་མེད། ཡོད་མེད་གང་རུང་ལས་འགྲོ་ས་
གཞན་མེད།

ཡང་བུམ་པ་དང་ཀ་བ་ཞེས་བརྗོད་པ། དེ་གཉིས་འགལ་བ་ཡིན་ན་ཡང་། ཀ་བ་

མིན་པ་དང་། བུམ་པ་ཡང་མིན་པ་མང་པོ་ཞིག་ཡོང་བ་ཡིན། བུམ་པ་དང་བུམ་པ་མ་

ཡིན་པ་ཞེས་བརྗོད་ན། ཡང་ན་བུམ་པ་མ་ཡིན་པ་དང་། ཡང་ན་བུམ་པ་ཡིན་པ་
བཅས་དེ་གཉིས་ལས་གཞན་གསུམ་པ་ཞིག་མེད། དེས་ན་ཕུང་གསུམ་སེལ་བའི་

དངོས་འགལ་ཞེས་པ་དེ་གསུང་གི་ཡོད། དེ་བཞིན་ལྟོས་པ་དང་མི་ལྟོས་པ་གཉིས་

ཕུང་གསུམ་སེལ་བའི་འགལ་བ་ཡིན། ཡང་ན་ལྟོས་ནས་གྲུབ་དགོས་ལ། ཡང་ན་མ་
ལྟོས་པར་གྲུབ་པ་ཡིན། དེ་གཉིས་གང་རུང་ལས་འགྲོ་ས་གཞན་མེད།

རྟེན་འབྱུང་ཞེས་བརྗོད་སྐབས་ལྟོས་ནས་གྲུབ་པ་དེ་གསུང་གི་ཡོད། དེ་ནི་རྐྱེན་

གཞན་ལ་རག་ལུས་པ་དང་། རྐྱེན་གཞན་ལ་ལྟོས་པ་ཡིན། རྐྱེན་གཞན་ལ་ལྟོས་པ་
མེད་ན། རྐྱེན་གཞན་ལ་བརྟེན་ནས་ཡོང་དགོས་དོན་མེད། རྐྱེན་གཞན་ལ་བརྟེན་ནས་

ཡོང་དགོས་པ་དེ་ཉིད་ཀྱིས་རྐྱེན་གཞན་ལ་ལྟོས་པ་དེ་བསྟན་པ་ཡིན། རྐྱེན་གཞན་ལ་

120

༧གོང་ས་༧སྐྱབས་མགོན་ཆེན་པོ་མཆོག

ལྟོས་པ་ཡིན་པས་ན། རྐྱེན་གཞན་ལ་རག་ལུས་པ་དེ་བསྟན་ཡོད། རྐྱེན་གཞན་ལ་
རག་ལུས་པ་དེ་བསྟན་ཡོང་སྐབས། གཞན་ལ་རག་མ་ལས་པར་ངོ་བོས་གྲུབ་པ་དེ་
མེད་པར་གྱུར་གྱི་ཡོད། དེས་ན།

རྟེན་ཅིང་འབྲེལ་བར་འབྱུང་བ་གང་། །

མཐོང་ན་གཏི་མུག་འབྱུང་མི་འགྱུར། །
དེ་ཕྱིར་འབད་པ་ཀུན་གྱིས་འདིར། །

གཏམ་འདི་ཐོག་མར་བསྙད་པར་བྱ། །

ཞེས་གསུངས་པ་དེ་ལྟར་ཡིན། དེར་བརྟེན་མགོན་པོ་ཀླུ་སྒྲུབ་ཀྱིས་རྟེན་འབྱུང་ལ་

བསྔགས་བརྗོད་ཚད་མེད་གནང་སྟེ། བཤེས་སྤྲིང་ལས།

རྟེན་ཅིང་འབྲེལ་བར་འབྱུང་འདི་རྒྱལ་བ་ཡི། །
གསུང་གི་མཛོད་ཀྱི་གཅེས་པ་ཟབ་མོ་སྟེ། །

ཞེས་གསུངས་པ་ནི་བདེན་པ་ཡིན། བཅོམ་ལྡན་འདས་ཀྱིས་རྟེན་འབྱུང་ཞེས་

གསུངས་པའི་ལྟ་བ་འདིས་མངོན་མཐོ་བསྒྲུབ་རྒྱུ་ཡང་འདི་ནས་གསུངས་ཤིང་། ངེས་
ལེགས་བསྒྲུབ་པ་ཡང་འདི་ནས་གསུངས་ཡོད། གཞི་དངོས་པོའི་ཡིན་ལུགས་ཀྱི་

འགྲོ་སྟངས་ཆ་ཚང་ཡང་འདིའི་ཐོག་ནས་གསུངས་ཡོད། དེ་བཞིན་རྒྱུས་འབྲས་བུ་
སྐྱེས་ཞེས་པའི་སྐྱེ་ལུགས་དེ་ཡང་། བརྟེན་ནས་བཏགས་པའི་སྐྱེ་བ་ཞིག་ཡིན་པ་
ལས། བདག་ལས་སྐྱེ་བ་དང་གཞན་ལས་སྐྱེ་བ་མིན་ཞེས་སོགས་མཐའ་བཞིའི་སྐྱེ་བ་

དེ་དག་བཀག་པ་དང་། འབྲས་བུ་སྐྱེས་ཞེས་བརྗོད་སྐབས། སྐྱེད་བྱ་འབྲས་བུའི་ངོས་
ནས་བསམ་བློ་ཞིག་བཏང་ན་ཡང་། ཡོད་པ་སྐྱེ་བ་མིན་ལ། མེད་པ་སྐྱེ་བ་ཡང་མིན།

121

བོད་ཀྱི་ནང་ཆོས་ངོ་སྤྲོད་སྙིང་བཅུད།

འོ་ན་གང་འདྲ་ཞིག་སྐྱེས་སམ་ཞེ་ན། འབྲས་བུའི་ཆོས་དེ་རྒྱུ་ལས་སྐྱེ་ལུགས་དེ་ཡང་
མིང་ཙམ་གྱི་སྐྱེ་བ་དང་། མིང་ཙམ་གྱི་འབྲས་བུ་བྱུང་བ་ཡིན་ཞེས་གསུངས་པ་དང་།

རྒྱུས་སྐྱེས་ཞེས་པའི་སྐྱེད་བྱེད་ཀྱི་ངོས་ནས་བསམ་བློ་བཏང་ན་ཡང་། མིང་ཙམ་གྱི་
སྐྱེ་བ་དང་བརྟེན་ནས་བཏགས་པའི་སྐྱེ་བ་ཡིན།

ངོ་བོས་དཔྱད་ན་ཡང་། གང་ཟག་དང་ཤིང་རྟ་ལྟ་བུ་རྣམ་པ་བདུན་གྱི་སྒོ་ནས་

བཙལ་ཀྱང་རྙེད་རྒྱུ་མེད། དེས་ན་ངོ་བོ་དེ་ཡང་བརྟེན་ནས་བཏགས་ཙམ་གྱི་སྒོ་ནས་

བཞག་པ་ཡིན། མདོར་ན་རྒྱུ་ཡིན་ན་ཡང་རྒྱུས་བྱ་བ་བྱེད་སྟངས་དང་། ངོ་བོའི་གནས་

སྟངས། འབྲས་བུ་གྲུབ་སྟངས་འདི་དག་ཐམས་ཅད་རྟེན་ཅིང་འབྲེལ་བར་འབྱུང་བ་
ཞེས་པ་དེའི་ཐོག་ནས་འགྲེལ་བཤད་རྒྱག་སྐབས་ཏག་ཏག་འགྲོ་མཁན་ཞིག་ཆགས་
ཡོད། དེས་སྟོང་ཉིད་བསྒོམས་ནས་ཉོན་མོངས་ལ་གནོད་ཚུལ་འདི་ལྟར་ཡིན།

གཞན་ཡང་ཉོན་མོངས་ལ་ལྟ་མིན་གྱི་ཉོན་མོངས་དང་། ཤེས་རབ་ཉོན་མོངས་

ཅན་འདི་དག་ཤེས་བྱ་གཞི་ཡི་རྣམ་གཞག་གམ་ནང་ཆོས་ཀྱི་ཚན་རིག་གི་ནང་དུ་
བརྗོད་ཐུབ་པ་ཡིན། དེ་ལྟར་ཤེས་པའི་རྣམ་གཞག་དང་། ཉོན་མོངས་ཀྱི་རྣམ་གཞག་
རྣམས་དེའི་ནང་དུ་བཀྲམས་ནས་བཀོད་ན་ཡག་པོ་མེད་དམ་སྙམ། ནང་པའི་ཆོས་ལ་

སྙིང་པོ་མེད། ནང་པའི་ཆོས་ནི་ཀླད་པ་རྙིང་པའི་སྐད་ཆ་རེད་ཅེས་བརྗོད་མཁན་
རྣམས་ཀྱིས་འདི་དག་ཆ་ཚང་ལ་བསམ་བློ་ཞིབ་ཕྲ་ཞིག་བཏང་ན། དེ་ནི་ཁྱད་མཚར་
ཞི ག ་འདུག་ཅེ ས་བརྗོད་རྒྱུ་ཞིག་ཆགས་ཀྱི་རེད། དེ ་ ལྟར་མ་བཤད་ཐབས་མེ ད་

ཆགས་རྒྱུ་ཡིན། དེ་དག་ང་ཚོ་ནང་པའི་ཡིན་ཞེས་ང་ཚོས་བདག་པོ་བརྒྱབ་ནས་
བསྡད་ན། གཞན་རྣམས་ཀྱིས་དེ་ནི་ནང་པའི་རེད་ཅེས་བསྐྱུར་འཇོག་བྱ་རྒྱུ་རེད།

122

༧གོང་ས་༧སྐྱབས་མགོན་ཆེན་པོ་མཆོག

འདི་ནི་ཤེས་བྱའི་རྣམ་གཞག་ཡིན་ཞེས་ཁྲོམ་སྟོན་པ་ལྟ་བུ་བྱས་ན་ཕན་རླབས་

ཆེན་པོ་ཡོད། ང་ཚོ་ནང་པའི་ཡིན་ཞེས་ནང་རྟེན་ལྟ་བུར་དམ་ཕྲུག་བརྒྱབ་པ་ལྟར་
བཞག་ན་སྙིང་པོ་གང་ཡང་མེད། ད་ཆ་ནང་རྟེན་ཁྲོམ་སྟོན་བྱ་རྒྱུའི་དུས་ཚོད་ལ་

སླེབས་ཡོད། རྫོང་དཀར་ཆོས་སྡེས་ནང་རྟེན་ཨ་རིར་འཁྱེར་ནས་ཨ་རི་ནས་རྐུན་མ་

ཤོར་བ་རེད། ང་ཚོའི་ནང་ཆོས་ཀྱི་ཚན་རིག་སོགས་ལ་རྐུན་མ་ཤོར་རྒྱུ་གང་ཡང་
མེད། དེས་ན་སངས་རྒྱས་ཆོས་ཀྱི་ནང་རྟེན་དེ་དག་ཁྲོམ་ལ་སྟོན་རྒྱུའི་དུས་ཚོད་ལ་
སླེབས་འདུག ཁྲོམ་ལ་སྟོན་ནས་ང་ཚོས་ནང་ཆོས་བྱེད་དགོས་ཞེས་བརྗོད་ཀྱི་མེད་

ལ། དེ་ནི་ནང་པའི་ཆོས་རེད་ཅེས་བརྗོད་དགོས་དོན་ཡང་མེད། སྤྱིར་བཏང་ཤེས་བྱ་
ཡུལ་གྱི་རྣམ་གཞག་གཏན་ལ་ཕབ་པ་ཞིག་ཡིན།

དེ་དག་བསྡོམས་བརྒྱབ་ན། དེའི་ནང་ལྟ་གྲུབ་འདྲ་མིན་འདི་དང་འདི་ཡོད་རེད་

ཅེས་དང་། ནང་པའི་ལྟ་གྲུབ་ལ་གྲུབ་མཐའ་སྨྲ་བ་བཞི་ཡོད་པ་དང་། དེ་དག་སོ་སོ་ལ་
ཁྱད་པར་འདི་དང་འདི་ཡོད་ཅེས་བཤད་ན། ཁྲོམ་ར་ཧ་ཅང་འཁྲུག་པོ་ཞིག་ཆགས་རྒྱུ་

དང་། ཁྲོམ་ར་ནས་ཉོ་ཆ་བརྒྱབ་དང་། མ་བརྒྱབ་ནི་རང་ཉིད་ཀྱིས་བསམ་བློ་གཏོང་རྒྱུ་
ལས། དེ་ལ་ང་ཚོས་བྱུས་གཏོགས་བྱེད་རྒྱུ་གང་ཡང་མེད།

གོང་དུ་བརྗོད་པ་ལྟར། ནང་པའི་ཚན་རིག་གི་ཤེས་བྱ་གཞི་ཡི་རྣམ་གཞག་སྐོར་

བརྗོད་སྐབས། དེ་ལ་བཟང་ངན་དང་བླང་དོར་གྱི་སྐད་ཆ་གང་ཡང་མེད། ཉོན་མོངས་
དང་ཆགས་སྡང་ཞེས་པ་དེ་དག་འདི་འདྲ་ཞིག་རེད་ཅེས་ངོ་སྤྲད་པ་ལས་དེ་སྐྱོན་རེད་

ཅེས་བརྗོད་ཀྱི་མེད། རབ་ཏུ་མ་ཞི་བ་ཞེས་པ་དེ་ཡང་སེམས་འཁྲུགས་པའི་སྐད་ཆ་
ཞིག་བཤད་ཀྱི་ཡོད་པ་ལས། སྡུག་པའི་སྐད་ཆ་གང་ཡང་བཤད་ཀྱི་མེད། སེམས་

123

བོད་ཀྱི་ནང་ཆོས་ངོ་སྤྲོད་སྙིང་བཅུད།

འཁྲུགས་པ་དེ ་ཡག་པོ ་རེད་ཅེས ་བརྗོད་ཀྱང་འགྲིགས་པ་ཡི ན། ཁོ་ རང་སེ མ ས་
འཁྲུགས་ནས་བསྡད་ན་འགྲིགས།

རྡོ་དོན་སྙིང་པོ་ནང་པ་སངས་རྒྱས་པའི་ཆོས་ཀྱི་སྙིང་དོན་འདི་འདྲ་ཞིག་ཡིན།

ཁྱེད་རང་ཚོ་སེམས་པ་སྐྱིད་པོ་ཡོད་པའི་གནས་སྐབས་སུ།
སྡིག་པ་ཅི་ཡང་མི་བྱ་ཞིང་། །

དགེ་བ་ཕུན་སུམ་ཚོགས་པར་སྤྱད། །
རང་གི་སེམས་ནི་ཡོངས་སུ་འདུལ། །
འདི་ནི་སངས་རྒྱས་བསྟན་པ་ཡིན། །

ཞེས་པ་འདིར་བསམ་བློ་ཅུང་ཙམ་བཏང་། དེ་མིན་སངས་རྒྱས་བསྟན་པའི་

གནད་གཙོ་བོ་ནི། ཐབས་ཀྱིས་ཟིན་པའི་ཤེས་རབ་དང་། ཤེས་རབ་ཀྱིས་ཟིན་པའི་

ཐབས་ཞེས་བརྗོད་ཀྱི་ཡོད། དེས་ན་གཙོ་བོ་ནི་ཤེས་རབ་ཀྱི་གྲོགས་བྱས་ཏེ་ཐབས་
ཀྱི་ཁྱད་པར་གོང་ནས་གོང་དུ་སྤེལ་དགོས་པ་ཡིན། དེས་ན་ཤེས་རབ་དེ་གང་ཞེ་ན།
སྐར་མ་རབ་རིབ་མར་མེ་དང་། །
སྒྱུ་མ་ཟིལ་པ་ཆུ་བུར་དང་། །

རྨི་ལམ་གློག་དང་སྤྲིན་ལྟ་བུ། །

འདུས་བྱས་ཆོས་རྣམས་འདི་ལྟར་ལྟ། །

ཞེས་པས་ལྟ་བ་གསུང་གི་ཡོད། དེ་ཡང་ལྟ་ཞེས་པ་དེས་ལྟོས་ཞེས་པའི་དོན་

ཡིན། ལྟ་བ་ཞེས་པ་ནི་འཇལ་བྱེད་ཅིག་གི་ཡིན་ལུགས་མཐོང་བ་ཞིག་ཡིན། སྐྱབས་
སུ་མཆི་ཞེས་པ་དང་། ཐར་པ་ཐོབ་ན། སྡུག་བསྔལ་ལས་བྲལ་ན་བསམ་པ་ལྟ་བུ་དེ་

124

༧གོང་ས་༧སྐྱབས་མགོན་ཆེན་པོ་མཆོག

དག་ནི་འདུན་པ་ལས་ལྟ་བ་མིན། སྡུག་བསྔལ་གྱི་རྒྱུ་འདི་འདྲ་ཡིན་པ་དང་། རང་

བཞིན་གྱི་གནས་སྟངས་འདི་འདྲ་རེད་ཅེས་བརྗོད་པ་ནི་ལྟ་བ་ཡིན། དེས་ན། འདུས་
བྱས་ཆོས་རྣམས་དེ་ལྟར་ལྟ། །ཞེས་པ་དེས་ལྟ་བ་དེ་གསུང་གི་ཡོད། རྟེན་འབྱུང་གི་ལྟ་
བ་དེ་ཡང་འདིར་གསུངས་ཡོད། དེ་བཞིན་བརྟེན་ནས་བཏགས་པའི་ལྟ་བ་དེ་ཡང་
འདིར་གསུང་གི་ཡོད། དེ་ལྟར་སྣང་བ་སྐྱིད་པོ་ཡོད་པའི་སྐབས་སུ་འདི་དག་གི་དོན་

རྣམས་ལ་བསམ་བློ་ཅུང་ཟད་བཏང་ནས་ཡིད་ཤར་བྱེད་དགོས། དེ་མིན་རང་ཉིད་ཀྱི་
ཉིན་རེའི་འཚོ་བའི་ནང་དུ་ཆགས་སྡང་གི་བློ་སྐྱེ་སྐབས་གང་འདྲ་ཡོང་གི་འདུག་དེ་
དག་ལ་བསམ་བློ་ཞིག་བཏང་ན་ཧ་ཅང་ཡག་པོ་ཡོད།

ཡིད་བློའི་བདེ་སྐྱིད་དང་། ཕན་སེམས་སྒྲུབ་ཐབས།

ང་རང་ཚོ་སྤྱིར་བཏང་མི་མང་ཆེ་བ་རྣམས་བདེ་སྐྱིད་འདོད་པ་འདྲ་མཚུངས་

ཡིན་ན་ཡང་། གཙོ་བོ་སྒོ་ལྔའི་ཤེས་པ་བརྒྱུད་ནས་ཡིད་ཚོར་བདེ་བ་ཡོང་བ་དེ་གཙོ་
བོར་བྱེད་ཀྱི་ཡོད། ལྷག་པར་ཕྱི་རྒྱལ་དངོས་པོ་ཡར་རྒྱས་ཕྱིན་པའི་ཡུལ་ལུང་གི་ནང་
དུ་བལྟས་ན། མིག་གིས་བརྙན་འཕྲིན་ལྟ་བ་དང་། རྣ་བས་གཞས་ཉན་པ་ལྟ་བུ་བྱེད་པ་

དང་། གཞས་ཉན་སྐབས་མིག་བཙུམས་ནས་མིག་གི་ཤེས་པའི་ལོངས་སྤྱད་བྱའི་
ཡུལ་མེད་ཀྱང་། རྣ་བའི་ཡུལ་དེར་སེམས་རྩེ་གཅིག་ཏུ་བལྟས་ནས་སྡོད་པ་ལྟ་བུ་བྱེད་

ཀྱི་ཡོད། མདོར་ན་མིག་གི་ཤེས་པས་དབྱིབས་དང་ཁ་དོག་སོགས་ཡིད་དུ་འོང་བ་
སྣང་བའི་སྒོ་ནས་ཡིད་བློ་ཚིམ་པ་དང་། ཡིད་བློར་སིམ་པའི་བདེ་བ་སྐྱེ་ཐབས་བྱེད་པ་

དང་། སྒྲ་ཉན་ནས་ཡིད་ལ་སིམ་པའི་བདེ་བ་མྱོང་བ། ཁ་ལག་བཟས་པ་དང་། ཨ་རག་

འཐུང་བ་སོགས་ལ་བརྟེན་ནས་ལྕེས་རོ་མྱངས་པ་དང་། དེ་བཞིན་དྲི་དང་རེག་བྱ་

125

བོད་ཀྱི་ནང་ཆོས་ངོ་སྤྲོད་སྙིང་བཅུད།

སོགས་ལ་བརྟེན་ནས་སྐྱེས་པའི་ཡིད་ཚོར་གྱི་བདེ་བ་གཙོ་བོར་ལྷུར་བླང་བཞིན་ཡོད།
དེས་ན་འདོད་ཁམས་པ་ཞེས་གཟུགས་སྒྲ་དྲི་རོ་རེག་བྱའི་འདོད་པའི་ཡོན་ཏན་ལ་
གཙོ་བོར་བརྟེན་ཅིང་། དེ་ལ་བརྟེན་ནས་ཐོབ་པའི་ཡིད་བློ་བདེ་བ་ཞིག་ཡོང་ཐབས་ལ་

འབད་བརྩོན་བྱེད་ཀྱི་ཡོད། དེ་ལྟ་བུའི་བདེ་བ་དེ་ཇི་སྲིད་མིག་གིས་གཟུགས་མཛེས་

པ་མཐོང་བ་དང་། རྣ་བས་སྒྲ་སྙན་པ་ཐོས་རྒྱུ་ཡོད་པའི་རིང་ལ་ཡིད་ཚོར་གྱི་བདེ་བ་དེ་
ཡོད་ལ། དེ་དག་འགགས་ན་ཡིད་ཚོར་གྱི་བདེ་བ་དེ་མེད།

ད་དུང་མི་མང་པོ་ཞིག་མིག་གིས་ལྟད་མོ་ལྟ་རྒྱུ། རྣ་བས་སྒྲ་ཉན་རྒྱུ་ཞིག་མེད་ན་

ཉིན་མ་མ་འཁྱོལ་བ་ལྟ་བུ་བྱེད་ཀྱི་ཡོད། ཡུལ་སྐོར་སྤྲོ་འཆམ་དུ་འགྲོ་མཁན་རྒན་པོ་
རྒན་མོ་མང་པོ་སོགས་རྒན་གཞོན་མང་པོ་ཞིག་ནི་རང་ཉིད་ཀྱི་ནང་དུ་ཉི་མ་མ་འཁྱོལ་

བར་དངུལ་ཅུང་ཟད་གཏོང་རྒྱུ་ཡོད་པའི་གྲས་དང་། ཡང་བཟའ་ཚང་བུ་ཕྲུག་རྣམས་
འདས་གྲོངས་སུ་སོང་བའི་རྒན་པོ་རྒན་མོ་མང་པོ་ཞིག་ནི་རང་ཉིད་ཀྱང་ཤི་རྒྱུར་སྒུག་

སྡོད་པ་ལྟ་བུ་ཞིག་ཆགས་ཀྱི་ཡོད། ཤི་སྒུག་བརྒྱབ་སྟེ་སྡོད་རྒྱུ་སྐྱིད་པོ་མེད་སྟབས།
ཡུལ་ལུང་འདྲ་མིན་དུ་ཕྱིན་ཏེ་ས་ཆ་གསར་པ་ལ་བལྟས་པ་དང་། དེ་བཞིན་ལྟད་མོ་

གསར་པ་ལྟ་བུ་བལྟས་ནས་འདི་ལྟར་དུ་ཉིན་མ་འཁྱོལ་ཐབས་བྱེད་ཀྱི་ཡོད། དེ་དག་
གང་གིས་ལན་པ་ཡིན་ཞེ་ན། ནང་གི་ཡིད་བློའི་སྟེང་ནས་བདེ་སྐྱིད་བསྒྲུབ་རྒྱུའི་
བསམ་བློ་འཁོར་ཐུབ་ཀྱི་མེད་པ་དེ་བྱས་པ་ཡིན།

ཡེ་ཤུའི་ཆོས་པ་ཞིག་ཡིན་ན་ཡང་། དཀོན་མཆོག་ལ་རྩེ་གཅིག་ཏུ་ཡིད་ཆེས་

བྱས་ནས་དེ་གས་ཡིད་ལ་འཚིམ་པ་སྟེར་བའི་ཉམས་མྱོང་ཅུང་ཟད་ཡོད་པ་ཞིག་ཡིན་
ན། ངས་ཡེ་ཤུའི་དགོན་པ་མང་པོ་མཐོང་མྱོང་། དེ་དག་ལས་དགོན་པ་འགའ་ཞིག་

126

༧གོང་ས་༧སྐྱབས་མགོན་ཆེན་པོ་མཆོག

རིའི་སྟེང་དུ་ཆགས་ཏེ་གྲོང་དང་འབྲེལ་བ་རྩ་བ་ནས་མེད་ཅིང་། དགོན་པའི་ཕྱི་ལ་འགྲོ་
བའི་སྐབས་དང་། རང་ཉིད་དགོན་པའི་ཤག་ནང་སྡོད་པའི་སྐབས་བཅས་སུ་ཡེ་ཤུའི་

གཞུང་ལུགས་ཀྱི་དེབ་རིགས་ཀློག་པ་དང་། ཉིན་ཞག་ཕྲུགས་གཅིག་རིང་སྨོན་ལམ་
བརྒྱབ་སྟེ་རང་ཉིད་ཀྱི་ཡིད་ཚིམ་པ་ཞིག་ཡོད་པའི་ཐོག་ནས་སྡོད་ཐུབ་ཀྱི་ཡོད།

ནང་པ་སངས་རྒྱས་པའི་ཆོས་ནས་ཀྱང་དེ་བཞིན་དུ་ཡིད་བློའི་སྟེང་ནས་བདེ་

སྐྱིད་བསྒྲུབ་རྒྱུའི་བསམ་བློ་ཞིག་བྱུང་ན། སྒོ་ལྔའི་ཤེས་པ་ལ་བལྟོས་ཏེ་བདེ་སྐྱིད་

འཚོལ་རྒྱུ་དེ་ནི་གཙོ་བོ་མིན་པར། གཙོ་བོ་ནི་ཡིད་བློའི་སྟེང་ནས་བདེ་སྐྱིད་བསྒྲུབ་རྒྱུ་

ཞིག་ཡིན། ཡིད་བློའི་སྟེང་ནས་མ་སྐྱིད་པ་ཡོང་བ་ནི་སེམས་རབ་ཏུ་མ་ཞི་བ་བྱེད་པའི་
ཉོན་མོངས་ཀྱིས་སེམས་ཀྱི་སྟེང་ལ་སྡུག་བསྔལ་སྐྱེས་ཡོང་གི་ཡོད། དེ་བས་ན་ཉོན་

མོངས་ལ་གཉེན་པོ་བསྟེན་ནས་ཉོན་མོངས་ཉུང་དུ་གཏོང་དགོས་པ་ཡིན། དེ་ལྟར་

བྱས་ཏེ་ཉིན་གཅིག་དང་། བདུན་ཕྲག་གཅིག ལོ་གཅིག་བཅས་རིམ་པས་རྒྱུན་
བསྲིངས་ན་སེམས་དེ་ཞི་འཇམ་དང་། ཇེ་བཟང་དུ་སོང་ནས། སེམས་པ་གུ་ཡངས་
བག་ཕེབས་ཤིག་ཡོང་བ་ཡིན། དེ་ལྟ་བུའི་ཐོག་ནས་མི་ཚེ་བསྐྱལ་ན་སྐྱིད་པ་ཡོང་རྒྱུ་
ཡིན།

དེང་གི་ཚན་རིག་པ་རྣམས་ཀྱིས་ཀྱང་ཐག་ཆོད་པོའི་སྒོ་ནས། སེམས་ཞི་བདེ་

དང་སྐྱིད་པོ་ཡོད་ན་ལུས་བདེ་བ་ཡོང་བ་དང་། ལུས་ཀྱི་ན་ཚ་མང་པོ་ཞིག་ནི་སེམས་
ཁྲལ་དང་། དངངས་སྐྲག ཁོང་ཁྲོ་ཆེན་པོ་བྱས་པ་སོགས་ཀྱིས་ཁྲག་རྩ་ཉམས་ཏེ་ན་བ་

དང་། ད་དུང་ཚན་རིག་པ་འགའ་ཞིག་གིས་བརྗོད་པ་ལ། ཞེ་སྡང་དང་། འཇིགས་སྣང་
ཤུགས་ཆེན་པོ་བྱུང་ན་བློ་དེས་ཁྲག་རྩ་ཟད་འགྲོ་ཚུལ་ཡང་བརྗོད་ཀྱི་འདུག

127

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེ་མིན་སེམས་བག་ཕེབས་པོར་གནས་ཏེ། སྡུག་བསྔལ་ཞིག་བྱུང་ན་ཡང་ནང་

པའི་ཆོས་ནས། ཉོན་མོངས་པའི་གཞན་དབང་ཅན་གྱི་སྲིད་པ་འཁོར་བར་གནས་ཕྱིན་
ཆད་ལ་བཀྲ་མི་ཤིས་པ་ཡོང་རྒྱུ་ཡིན་པ་གཏན་འཁེལ་བ་ཡིན། དེས་ན་ཐར་པ་བསྒྲུབ་

དགོས་པ་གསུངས་ཡོད་པ་ལས། སྲིད་པ་འཁོར་བ་འདི་སྐྱིད་པོ་ཡོད་ན་ཐར་པ་སྒྲུབ་
དགོས་དོན་མེད། དེ་ལྟ་བུའི་བསམ་བློ་ཞིག་འཁོར་ན། རང་བཞིན་གྱི་སེམས་བག་
ཕེབས་པོ་དང་ཞི་ལྷོད་ཡོང་བ་ཡིན། དེ་ཡང་སྤྱོད་འཇུག་ལས།
གལ་ཏེ་བཅོས་སུ་ཡོད་ན་ནི། །
དེ་ལ་མི་དགར་ཅི་ཞིག་ཡོད། །
གལ་ཏེ་བཅོས་སུ་མེད་ན་ནི། །
དེ་ལ་མི་དགའ་བྱས་ཅི་ཕན། །

ཞེས་གསུངས་པ་ལྟར་ཡིན། ལྷག་པར་སྤྱོད་འཇུག་སོགས་ཀྱི་གཞུང་རྣམས་

བལྟས་ན། སེམས་ནང་ཐར་པ་བསྒྲུབ་རྒྱུའི་བསམ་བློ་ཞིག་བསླེབས་ཏེ་ཉོན་མོངས་ལ་
དགྲར་བལྟ་བ་དང་། ཉོན་མོངས་པའི་གཉེན་པོ་བསྟེན་རྒྱུའི་དོན་དུ་བདག་མེད་རྟོགས་

པའི་ཤེས་རབ་མ་སྐྱེས་པ་སྐྱེས་པ་དང་། སྐྱེས་པ་གོང་ནས་གོང་དུ་འཕེལ་བ། གོམས་

པ་མཐར་ཕྱིན་པ་ཡོང་བར་བྱེད་ཀྱི་ཡོད་པ་དེས་འཕྲལ་དུ་སེམས་ལྷོད་ཤིག་གེར་སྡོད་

པ་ཞིག་ཡོང་བ་ཡིན། དེ་ལྟར་བྱང་ཆུབ་ཀྱི་སེམས་ཞེས་པ་འདི་ཧ་ཅང་ནུས་པ་ཆེན་
པོ་རེད་འདུག སྤྱོད་འཇུག་ལས།

འཇིག་རྟེན་བདེ་བ་ཇི་སྙེད་པ། །

དེ་ཀུན་གཞན་བདེ་འདོད་ལས་བྱུང་། །

128

༧གོང་ས་༧སྐྱབས་མགོན་ཆེན་པོ་མཆོག

འཇིག་རྟེན་སྡུག་བསྔལ་ཇི་སྙེད་པ། །
དེ་ཀུན་རང་བདེ་འདོད་ལས་བྱུང་། །
མང་དུ་བཤད་ལྟ་ཅི་ཞིག་དགོས། །
བྱིས་པ་རང་གི་དོན་བྱེད་དང་། །

ཐུབ་པ་གཞན་གྱི་དོན་མཛད་པ། །

དེ་གཉིས་ཀྱིས་ནི་ཁྱད་པར་ལྟོས། །

ཞེས་གསུངས་པ་ནི་དངོས་གནས་བདེན་པ་རེད། དེ་བཞིན་སྤྱོད་འཇུག་ལས་

ཀྱང་།

བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བར་མ་བྱས་ན། །

སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། །

ཅེས་གསུངས་པ་ལྟར་ཕན་པའི་བསམ་པ་ཞིག་སྐྱེས་ཏེ་གང་མཚམས་གོམས་

འདྲིས་བྱུང་ན། ཅི་བྱས་ཆོས་སུ་འགྲོ་བ་དང་། ཅི་བྱས་བདེ་སྐྱིད་ཡོང་བའི་དོན་དུ་འགྲོ་
བ། ཅི་བྱས་སེམས་ལ་ཞི་བདེ་ཡོང་བའི་དོན་དུ་འགྱུར་བ་ཞིག་ཡོང་བ་ཡིན། སྤྱོད་
འཇུག་ལས།

ས་སོགས་འབྱུང་པོ་ཆེན་པོ་དང་། །

ནམ་མཁའ་བཞིན་དུ་རྟག་པར་ཡང་། །
སེམས་ཅན་དཔག་ཏུ་མེད་པ་ཡི། །

129

བོད་ཀྱི་ནང་ཆོས་ངོ་སྤྲོད་སྙིང་བཅུད།

རྣམ་མང་ཉེར་འཚོའི་གཞིར་ཡང་ཤོག །

ཅེས་ཞེ་ཐག་པ་ནས་སྨོན་ལམ་བརྒྱབ་པ་དང་། སེམས་ཐག་བཅད། བསྔོ་བ་

སོགས་བྱས་ན་ལུས་ཀྱི་དཀའ་ངལ་ཉུང་ཞིང་། སེམས་པ་སྐྱིད་པ་ཞིག་ཡོང་བ་ངེས་
གཏན་ཡིན། རང་གི་ལུས་འདི་སེམས་ཅན་མཐའ་དག་ལ་བསྔོས་ཏེ། སེམས་ཅན་

ཐམས་ཅད་ལ་ཕུལ་བ་ཡིན་བསམ་པ་ཞིག་དང་། རང་གི་ངག་འདི་ཡང་སེམས་ཅན་

ཕུལ་བ་ཡིན་བསམ་པ་དང་། རང་གི་ཡིད་འདི་ཡང་སེམས་ཅན་མཐའ་དག་ཕུལ་བ་

ཡིན་བསམ་པ་བཅས། དེ་ལྟར་རང་གི་ལུས་ངག་ཡིད་གསུམ་པོ་ནམ་མཁའི་མཐས་

གཏུགས་པའི ་ སེ མ ས་ཅན་ཐམས་ཅད་ལ་ཕུལ་ནས་འབངས་སུ་མཆི ས ་པ་ཡི ན ་
བསམ་པ་དྲན་ན། ལུས་ལ་དཀའ་ངལ་ཞིག་བྱུང་ཡང་དེས་གོ་ཆོད་སོང་བསམ་པ་
དང་། དེ་བཞིན་སེམས་ལ་དཀའ་ངལ་ཞིག་བྱུང་ཡང་དེས་གོ་ཆོད་སོང་བསམ་པ་
ཞིག་ཡོང་བ་ཡིན། དེས་ན་སྤྱོད་འཇུག་ལས།

དེ་བས་སྐྱོ་ངལ་ཀུན་སེལ་བའི། །

བྱང་ཆུབ་སེམས་ཀྱི་རྟ་བཞོན་ནས། །
བདེ་ནས་བདེ་བར་འགྲོ་བ་ལ། །

སེམས་ཤེས་སུ་ཞིག་སྒྱིད་ལུག་འགྱུར། །

ཞེས་གསུངས་ཡོད། དེ་ལྟར་བྱང་ཆུབ་ཀྱི་སེམས་སམ་ཕན་པའི་བསམ་པའི་བློ་

ཞིག་སྦྱངས་ན་རིམ་པས་ད་ལྟ་ང་རང་ཚོའི་སེམས་ནང་རང་ཉིད་ཁོ་ན་ལས་བསམ་རྒྱུ་
མེད་པར། བདེན་འཛིན་གྱིས་སྣང་སྲིད་ཚུགས་ཐུབ་བདེན་གྲུབ་ཅིག་ཏུ་ཞེན་ཏེ་

ཐོགས་རེག་ཕྲན་བུ་ཙམ་ཡང་འགྲོ་ས་མེད་པའི་སེམས་སྐྱེན་པོ་དེ་ལྷོད་ལྷོད་ཅིག་

130

༧གོང་ས་༧སྐྱབས་མགོན་ཆེན་པོ་མཆོག

ཆགས་ན། སྲིད་པ་འཁོར་བར་གནས་ཡོད་ཀྱང་། དེ་ཙམ་སྡུག་བསྔལ་གྱིས་མི་མནར་

བ་ཞིག་ཡོང་བ་ཡིན། འོན་ཀྱང་འཁོར་བ་སྐྱིད་པོ་འདུག་ཅེས་སྡོད་ཀྱི་མེད། ད་ནི་ཐར་
པ་ཐོབ་དགོས་དོན་མི་འདུག འཁོར་བའི་སྐྱིད་ཐག་ཆོད་འདུག་ཅེས་བརྗོད་ཀྱི་མེད།

བྱང་ཆུབ་སེ མ ས་དཔའ་རྣམས་ཀྱི ས ་ཀྱང་ཐར་པ་དང་ཐམས་ཅད་མཁྱེན་པའི ་ གོ ་
འཕང་སྒྲུབ་པ་ལ་ཉན་རང་རྣམས་ཀྱི་ཐར་པ་དོན་གཉེར་གྱི་བློ་ལས་ཀྱང་བརྒྱ་གྱུར་གྱི་

ཤུགས་ཆེ་བ་ཡོད། སྡུག་བསྔལ་བསམ་པ་དེ་དག་ཀྱང་བྱང་ས་ནས་མི་བཟད་པ་
བརྒྱད་ཅུ་གསུངས་པ་ལྟར་ཧ་ལས་པའི་ཤུགས་ཆེན་པོ་ཡོད། འོན་ཀྱང་འཁོར་བར་

གནས་བཞིན་པའི་འདི་གའི་མུ་ནས་རང་ཉིད་ཀྱི་སེམས་ལ་སྤྲོ་བ་སྐྱེས་ཤིང་སྙིང་
སྟོབས་སླེབས་སྐབས། སྤྱོད་འཇུག་ལས།

བདེ་ནས་བདེ་བར་འགྲོ་བ་ལ། །

སེམས་ཤེས་སུ་ཞིག་སྒྱིད་ལུག་འགྱུར། །

ཞེས་གསུངས་པ་དེ་ཡིན། དེས་ན། སྤྱོད་འཇུག་ལས།
བདག་བདེ་གཞན་གྱི་སྡུག་བསྔལ་དག །
ཡང་དག་བརྗེ་བར་མ་བྱས་ན། །

སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། །

ཞེས་གསུངས་པ་ཡོད། སེམས་ཀྱིས་དེ་ལྟར་གོ་ལྡོག་ནས་བདག་བདེ་གཞན་

བདེ་དང་བརྗེ་བར་བྱས་ན། མཐར་ཐུག་ཐམས་ཅད་མཁྱེན་པའི་གོ་འཕང་ཐོབ་པ་ལྟ་ཅི་
སྨོས། འཕྲལ་དུ་འཁོ ར ་བར་གནས་པའི ་ རི ང ་ལའང་སྐྱི ད ་པ་ཡོ ང ་གི ་ རེ ད ་ཅེ ས ་

131

བོད་ཀྱི་ནང་ཆོས་ངོ་སྤྲོད་སྙིང་བཅུད།

གསུངས་ཡོད། དེ་བཞིན་སྤྱོད་འཇུག་ནས་གསུངས་པ་ལྟར། བདག་གཞན་མཉམ་

བརྗེའི་བློ་སྦྱངས་ན་མཐར་ཐུག་སངས་རྒྱས་ཀྱི་གོ་འཕང་ཐོབ་པ་ལྟ་ཅི་སྨོས། ཚེ་
འདིར་ཡང་བདེ་ཞིང་སྐྱིད་པ་ཡོང་གི་རེད་ཅེས་གསུངས་པ་ལྟར་ཡིན།

སེམས་བསྐྱེད་དང་། སྐུ་གསུམ་གྱི་རྣམ་གཞག

མཇུག་ཏུ་སངས་རྒྱས་ཆོས་ཚོགས་མའི་ཐོག་ནས་སེམས་བསྐྱེད་ཐུང་ངུ་ཞིག་

འདོ ན ་གྱི ་ ཡི ན ། ང་རང་ཚོ འི ་ གནས་འདི ར ་སངས་རྒྱས་བཅོ མ ་ལྡན་འདས་ཏེ །

པལིའའི་གཞུང་ནས་གསུངས་པ་ལྟར་ན། ལོ་རྒྱུས་ཀྱི་ནང་དུ་བྱུང་བའི་རྒྱལ་བ་ཤཱཀྱ་

ཐུབ་པ་ལས་སངས་རྒྱས་བཤད་ཀྱི་མེད། བསྐལ་པ་གྲངས་མེད་ཀྱི་རྗེས་སུ་སངས་
རྒྱས་རེ་ཙམ་བྱོན་པ་ཞིག་འདོད་ཀྱི་ཡོད། ལེགས་སྦྱར་རམ་ཐེག་ཆེན་གྱི་གཞུང་ནང་

རྒྱ་གར་གྱི་ལོ་རྒྱུས་ཐོག་བྱུང་བའི་སངས་རྒྱས་བཅོམ་ལྡན་འདས་ནི་སྐུ་བཞིར་ཕྱེ་
བའི་ནང་གི་སྤྲུལ་སྐུ་ཞེས་པ་དེ་ཡིན།

སྤྲུལ་སྐུ་ལ་མཆོག་གི་སྤྲུལ་སྐུ་དང་། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ་བཅས་སྤྲུལ་

པའི་རོལ་གར་སྣ་ཚོགས་པ་ཞིག་གསུངས་ཡོད། མཆོག་གི་སྤྲུལ་སྐུ་གང་གིས་སྤྲུལ་

པ་དང་། གང་གི ་ དབང་གི ས ་བྱུང་ངམ་ཞེ ་ ན། ལོ ང ས་སྤྱོ ད ་རྫོགས་པའི ་ སྐུ་སྟེ།
གཟུགས་སྐུ་ལ་ཕྲ་རགས་གཉིས་བཞག་ནས། གཟུགས་སྐུ་རགས་པ་ཐ་མལ་པ་

རྣམས་ཀྱིས་མཇལ་རྒྱུ་ཡོད་པའམ་སོ་སྐྱེ་ལས་དག་གིས་མཇལ་རྒྱུ་ཡོད་པའི་མཆོག་
གི་སྤྲུལ་སྐུ་དང་། གཟུགས་སྐུ་ཕྲ་བ་ནི་ལོངས་སྤྱོད་རྫོགས་པའི་སྐུ་སྟེ་བྱང་སེམས་

འཕགས་པ་རྣམས་ཀྱི་མ་གཏོགས་མཇལ་མི་ཐུབ་པའི་ལོངས་སྤྱོད་རྫོགས་པའི་སྐུ་
གཉིས་ཡོད།

132

༧གོང་ས་༧སྐྱབས་མགོན་ཆེན་པོ་མཆོག

དེ་ལྟ་བུའི་སྐུ་གཉིས་པོ་གང་གི་དབང་གིས་བྱུང་ངམ་ཞེ་ན། ཡེ་ཤེས་ཆོས་སྐུ་

ཞེས་ཤེས་བྱ་ཇི་ལྟ་ཇི་སྙེད་ཀྱི་ཆོས་ཐམས་ཅད་ཅིག་ཅར་དུ་མཁྱེན་ཅིང་གཟིགས་

པའི་ཡེ་ཤེས་ཆོས་སྐུ་ཞེས་པ་དེ་མངོན་དུ་མཛད་ནས་སྐད་ཅིག་དེ་ཉིད་ལ་སྤྲུལ་པའི་
རོལ་གར་སྣ་ཚོགས་པ་བཞིན་སྨོན་ལམ་གྱི་མཐུ་དང་། བློ་ཡི་ནུས་པ་ལ་བརྟེན་ནས་

བདེན་གཉིས་ཅིག་ཅར་དུ་གཟིགས་པའི་བློ་ཡི་ནུས་པ་ལ་བརྟེན་ནས་གཟུགས་སྐུ་དེ་
ཉིད་འབད་མེད་ལྷུན་གྲུབ་ཏུ་ཤར་བ་ཡིན།

དེ་ལྟ་བུའི་ཡེ་ཤེས་ཆོས་སྐུ་ཡོང་བའི་རྩ་བ་གང་ཡིན་ཞེ་ན། དེ་ནི་རང་བཞིན་

རྣམ་དག་གིས་བྱུང་བ་ཡིན། ཁམས་བདེ་གཤེགས་སྙིང་པོ་ཞེས་རང་བཞིན་རྣམ་དག་

སངས་རྒྱས་པའི་གནས་སྐབས་སུ་བྱང་ཆུབ་ཅེས་མིང་བཏགས་པ་དང་། སངས་མ་
རྒྱས་པའི་གོང་ཁམས་བདེ་གཤེགས་སྙིང་པོ་ཞེས་མིང་བཏགས་ཡོད། རྒྱུད་བླ་མ་
ལས་ཁམས་དང་བྱང་ཆུབ་ཅེས་གསུངས་ཡོད།

སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་ནི། སེམས་ཀྱི་ཆོས་ཉིད་

དེ་ལ་མ་དག་པའི་གནས་སྐབས་གཅིག་དང་། དག་མ་དག་གི་གནས་སྐབས་གཅིག
ཤིན་ཏུ་དག་པའི་གནས་སྐབས་གཅིག་བཅས་གནས་སྐབས་གསུམ་དུ་བཞག་ཡོད།

ཤིན་ཏུ་དག་པའི་གནས་སྐབས་ནི་བྱང་ཆུབ་དང་། དག་པ་དང་མ་དག་པ་གཉིས་ཀྱི་
གནས་སྐབས་ནི་བྱང་སེམས་འཕགས་པའམ་དགྲ་བཅོམ་པ་དང་། ཡང་ན་སྒོམ་སྤང་
མ་སྤང་པའི་ཆ་ནས་མ་དག་པ་དང་། མཐོང་སྤང་སྤངས་པའི་ཆ་ནས་དག་པ་བཅས་
དང་། ཡང་དགྲ་བཅོམ་པ་དེ་དག་ཉོན་སྒྲིབ་སྤངས་པའི་ཆ་ནས་དག་པ་དང་། ཤེས་
སྒྲིབ་མ་སྤངས་པའི་ཆ་ནས་མ་དག་པ་བཅས་བཞག་ཐུབ་པ་ཡིན།

133

བོད་ཀྱི་ནང་ཆོས་ངོ་སྤྲོད་སྙིང་བཅུད།

མདོར་ན། སོ་སྐྱེ་རྣམས་ནི་གང་ཡང་མ་སྤངས་པས་ན་མ་དག་པའི་གནས་

སྐབས་གཅིག་དང་། དག་པ་དང་མ་དག་པའི་གནས་སྐབས་གཅིག ཤིན་ཏུ་དག་པའི་
གནས་སྐབས་གཅིག་བཅས་གནས་སྐབས་གསུམ་བཞག གནས་སྐབས་གསུམ་

ལས་ཤིན་ཏུ་དག་པའི་གནས་སྐབས་བྱང་ཆུབ་བམ་བྱང་ཆུབ་ཆེན་པོ་ཞེས་པའི་གཙོ་

བོའི་དགོངས་པ་བཞེས་ས་ནི། སེམས་ཀྱི་རང་བཞིན་འོད་གསལ་བའི་སེམས་ཀྱི་
ཆོས་ཉིད་ལ་བཞག་ཅིང་། སངས་རྒྱས་ཀྱི་ས་ལ་ངོ་བོ་ཉིད་སྐུའི་མིང་བཏགས་པ་ཡིན།
དེ་ལ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་། གློ་བུར་རྣམ་དག་གི་

ཆར་གྱུར་པའི་ངོ་བོ་ཉིད་སྐུ་བཅས་ངོ་བོ་ཉིད་སྐུ་ལ་ཆ་གཉིས་བཞག་ཡོད། གཞི་ཡི་
གནས་སྐབས་སུ་འདི་ལྟར་བཤད་ཐུབ་པ་ཡིན།

ཕྱི་སྣོད་ཀྱི་འཇིག་རྟེན་འདི་དག་སྐྱེ་བའི་རིམ་པར་ནམ་མཁའ་དང་། རླུང་། མེ༑

ཆུ། ས་བཅས་རིམ་པར་སྐྱེ་བ་དང་། འགག་པའི་གནས་སྐབས་སུ་ས་དང་། ཆུ༑ མེ།

རླུང་། ནམ་མཁའ་བཅས་ཡར་རིམ་བཞིན་འགགས་པ་ཡིན། མཐར་སྟོང་པའི་ངང་དུ་

འགྲོ་བ་དང་། སྟོང་པའི་ངང་ནས་ཚུར་སྐྱེ་བ། ཡང་སྟོང་པའི་ངང་དུ་འགྲོ་བ་དང་། ཡང་
ཚུར་ཤར་བ་བཅས་གས་འཐོར་ཆེན་པོ་ཞེས་པ་དེའི་ཐོག་ཏུ་འགྲོ་གི་ཡོད།

དེ་བཞིན་ནང་བཅུད་ཀྱི་འཇིག་རྟེན་ལ་གཉིས་ཏེ། སྣོད་ཀྱི་འཇིག་རྟེན་དང་བཅུད་

ཀྱི་འཇིག་རྟེན་གཉིས་སུ་འཇོག་གི་ཡོད། སྣོད་ཀྱི་འཇིག་རྟེན་ནི་གོང་དུ་བརྗོད་པ་ལྟར་

ཡིན་ལ། བཅུད་ཀྱི་འཇིག་རྟེན་ཆགས་སྟངས་ཇི་ལྟར་ཡིན་ཞེ་ན། བཅུད་ཀྱི་འཇིག་རྟེན་

ཕུང་པོ་རགས་པ་ཡོད་མཁན་ཞིག་ལ་ཆ་བཞག་ན། དེའི་སྐྱེ་རིམ་ནི་བཅུད་ཀྱི་འཇིག་

རྟེན་སེམས་ལྡན་དང་། སྣོད་ཀྱི་འཇིག་རྟེན་ནི་སེམས་མེད་ཡིན། བཅུད་ཀྱི་འཇིག་རྟེན་

134

༧གོང་ས་༧སྐྱབས་མགོན་ཆེན་པོ་མཆོག

འདི་སེམས་ལྡན་ཡིན་པས་ན། འབྱུང་བ་ལྔའི་ཐོག་ཏུ་ཤེས་པ་སྦྱར་དགོས་ཤིང་། ད་
ལྟའི་ལུས་འདིར་ཆ་བཞག་ན། ད་ལྟའི་ལུས་འདི་འགག་རིམ་ཇི་ལྟར་བྱས་ཏེ་འགགས་

སམ་ཞེ་ན། ས་ཆུ་དང་། ཆུ་མེ། མེ་རླུང་། རླུང་རྣམ་ཤེས། རྣམ་ཤེས་ནམ་མཁའ་
བཅས་ལ་རིམ་པར་ཐིམ་པ་ཡིན། སྐབས་འདིའི་ནམ་མཁའ་ཞེས་པ་དེ་ཡང་ཕྱི་ཡི་
ནམ་མཁའ་ལ་བརྗོད་པ་མིན་པར་ནང་གི་ནམ་མཁའ་ལ་བརྗོད་པ་ཡིན།

ནང་གི་ནམ་མཁའ་གང་ཞིག་ཡིན་ཞེ་ན། སྟོང་པ་བཞིའི་གནས་སྐབས་ཀྱི་ཤེས་

པ་དེར་ནང་གི་ནམ་མཁར་བཞག་གི་ཡོད། དེ་ནི་རིམ་ལྔ་གསལ་སྒྲོན་གྱི་ནང་ཧ་ཅང་

གསལ་པོ་འདུག འདིའི་ཐ་སྙད་འདི་ཧ་ཅང་ཡག་པོ་རེད་འདུག དངུལ་ཆུའི་ཁྲིད་ཡིག་

ནང་རླུང་སྣང་བར་ཐིམ་པ་ལ་རྩོམ་ཞེས་གསུངས་ཡོད། འདི་རྗེ་བདག་ཉིད་ཆེན་པོའི་
གསུང་ནང་མེད། རྗེའི་གསུང་རིམ་ལྔ་གསལ་སྒྲོན་སོགས་གསུང་འགའ་ཞིག་ནང་
དབྱེ་བ་འདི་ལྟར་ཕྱེ་ཡོད། དེ་ཡང་ས་ཆུ་མེ་རླུང་རྣམ་ཤེས་ནམ་མཁའ་བཅས་ལས་

ནམ་མཁའ་ལ་སྟོང་པ་བཞི་ཕྱེ་ཡོད། དེ་ལྟར་ཕྱེ་སྐབས་འཆི་བའི་གནས་སྐབས་སུ་
ཐིམ་རིམ་བརྒྱད་ཡོང་བ་དང་། དེ་ཡང་ལུགས་འབྱུང་དང་། ལུགས་ལྡོག་གཉིས་ལས་

འབྱུང་བ་ལུགས་ལྡོག་ཅེས་གསུང་སྐབས། སྟོང་པ་བཞི་པ་ལས་སྟོང་པ་གསུམ་པ་
དང་། སྟོང་པ་གསུམ་པ་ལས་སྟོང་པ་གཉིས་པ། སྟོང་པ་གཉིས་པ་ལས་སྟོང་པ་དང་པོ་
ནང་གི་ནམ་མཁའ་དང་། ནང་གི་ནམ་མཁའ་ཞེས་བརྗོད་སྐབས་ཤིན་ཏུ་ཕྲ་བའི་
སེམས་ཀྱི་ཐོག་ཏུ་འཇོག་གི་ཡོད། དེ་ལས་རགས་པ་གློ་བུར་བའི་སེམས་དང་། དེ་

ནས་རྣམ་ཤེས་ལས་རླུང་དང་། རླུང་ལས་མེ། མེ་ལས་ཆུ། ཆུ་ལས་ས་བཅས་དང་།
ཐིམ་པའི་གནས་སྐབས་སུའང་ས་ཆུ་མེ་རླུང་རྣམ་ཤེས་ནམ་མཁའ་བཅས་དང་། ནམ་

135

བོད་ཀྱི་ནང་ཆོས་ངོ་སྤྲོད་སྙིང་བཅུད།

མཁའ་ལ་སྟོང་པ་དང་པོ་དང་། སྟོང་པ་གཉིས་པ། སྟོང་པ་གསུམ་པ། སྟོང་པ་བཞི་པ་

སྔོན་དུ་ཕྱིན་པ་དང་། ཚུར་སྐྱེ་བའི་གནས་སྐབས་སུ་ཡང་སྟོང་པ་བཞི་པ་ནས་རིམ་
བཞིན་སྐྱེ་བ་ཡིན།

དེས་ན་སྟོང་པ་བཞིའི་མཐར་ཐུག་ཐམས་ཅད་སྟོང་པ་འོད་གསལ་ཞེས་པ་དེ་

ཐོག་མ་མེད་པ་ནས་ཡོད་པ་ཞིག་དང་། དེ་ནི་སངས་རྒྱས་ཀྱི་ས་ལ་འགྲོ་མཁན་དེ་
ཆགས་ཡོད། དེ་ཉིད་གློ་བུར་བའི་ཆོས་ཀྱིས་སྟོང་པ་ཞིག་ཡིན། ཉོན་མོངས་པའི་
ཚོགས་ཀྱང་མེད་པ་ཞིག་ཡིན། ཉོན་མོངས་ཀྱི་ཚོགས་རྣམས་ནི་རྣམ་པར་ཤེས་པ་

སྐྱེས་ནས་རང་བཞིན་བརྒྱད་ཅུའི་ཀུན་རྟོག་གཡོ་བའི་རྗེས་སུ་མ་གཏོགས་ཡོང་རྒྱུ་

མེད། དེར་བརྟེན་རང་བཞིན་བརྒྱད་ཅུའི་ཀུན་རྟོག་ཐིམ་པའི་རྗེས་སུ་ཉོན་མོངས་པའི་
བག་ཆགས་ཡོད་ཆོག་ཀྱང་ཉོན་མོངས་མངོན་གྱུར་བ་སྐྱེ་བ་མེད། འདི་ལྟར་བརྩིས་

ཡོང་སྐབས་དེ་ནི་རང་བཞིན་གྱིས་དག་པ་ཞིག་ཏུ་བརྩི་བ་དང་། རང་བཞིན་གྱིས་
དག་པའི་ཤེས་པ་ཤིན་ཏུ་ཕྲ་བ་ཞིག་ཏུ་འཇོག་གི་ཡོད། དེ་ནི་ཆོས་ཉིད་དེ་དང་ངོ་བོ་

དབྱེར་མེད་ཡིན། ཡ་གིའི་འབྲས་བུའི་ངོ་བོ་ཉིད་སྐུ་འཆར་རྒྱུ་ནི་དེ་ལྟ་བུའི་གཉུག་མ་
ལྷན་ཅིག་སྐྱེས་པའི་འོད་གསལ་དེ་ཆོས་ཉིད་དེ་ངོ་བོ་ཉིད་སྐུ་ཆགས་པ་ཡིན།

མདོ་ལུགས་ཀྱི་དབང་དུ་བྱས་ན། དྲི་མ་མ་སྤངས་པའི་སེམས་ཀྱི་ཆོས་ཉིད་དེ་

ཁམས་བདེ་བར་གཤེགས་པའི་སྙིང་པོ་ལ་བཞག་ཅིང་། སྔགས་ལུགས་ཀྱི་དབང་དུ་

བྱས་ན། ཁམས་བདེ་གཤེགས་སྙིང་པོའི་རྟེན་དུ་གྱུར་པའི་ཆོས་ཅན་གཉུག་མ་ལྷན་
ཅིག་སྐྱེས་པའི་འོད་གསལ་དེ་ཕལ་ཆེར་ཁམས་བདེ་གཤེགས་སྙིང་པོར་འཇོག་གི་
ཡོད། འདི་འབྲས་བུའི་ས་ལ་སླེབས་སྐབས། ལྷན་ཅིག་སྐྱེས་པ་ཞེས་པ་འདི་གསུང་གི་

136

༧གོང་ས་༧སྐྱབས་མགོན་ཆེན་པོ་མཆོག

ཡོད། དེས་ན་རྗེ་དགེ་འདུན་རྒྱ་མཚོས་མཛད་པའི་འཇིགས་བྱེད་ཀྱི་སྨོན་ལམ་ལས།
ནམ་མཁའ་ཇི་སྲིད་སྐུ་ལྔའི་བདག་ཉིད་ཅན། །

ཞེས་གསུངས་པའི་སྐུ་ལྔ་ཞེས་པ་དེ་ནི་ནམ་རྒྱུན་གྱི་ཁྲིད་ཡིག་གཞན་ནང་དུ་

གསལ་པོ་དེ་ཙམ་མེད། དེ་ནི་དུས་འཁོར་གྱི་ནང་དུ་དག་པའི་སྐུ་ཞེས་པ་ཞིག་དང་།

བདེ་མཆོག་དྲིལ་བུ་ལུས་དཀྱིལ་གྱི་གཞུང་ནང་ལྷན་ཅིག་སྐྱེས་པའི་སྐུ་ཞེས་པ་ཞིག་

ཡོད་སྙམ། དེ་ནི་ལྷན་ཅིག་སྐྱེས་པའི་སྐུ་ཞེས་པ་དེ་ཡིན་པ་འདྲ་འདུག ངོ་བོ་ཉིད་ཀྱི་སྐུ་

ལ་མདོ་ནས་གསུངས་པའི་རང་བཞིན་རྣམ་དག་གི་ངོ་བོ་ཉིད་སྐུ་དང་། གློ་བུར་རྣམ་
དག་གི་ངོ་བོ་ཉིད་སྐུ་གཉིས་ཀྱི་ཐོག་ཏུ་ལྷན་ཅིག་སྐྱེས་པའི་སྐུ་ཞེས་པ་ཞིག་བཞག་པ་
དང་། དེ་ཡང་ངོ་བོ་ཉིད་སྐུ་ལ་འཇོག་པ་ཡིན།

དེ་ནས་ངོ་བོ་ཉིད་སྐུ་དང་། ལྷན་ཅིག་སྐྱེས་པའི་སྐུ། ལོངས་སྐུ། ཡེ་ཤེས་ཆོས་ཀྱི་

སྐུ། སྤྲུལ་སྐུ་བཅས་སྐུ་ལྔ་དང་། དེ་ལྟར་ཡིན་སྟབས་སངས་རྒྱས་སྐུ་ལྔའི་བདག་ཉིད་
ཅན་གྱི་སངས་རྒྱས་བཅོམ་ལྡན་འདས་ཀྱི་སྐུ་ཞིག་འདིར་ཡོད་བསམ་པ་བྱེད་དགོས།

དེའི་མཐའ་སྐོར་དུ་ཀླུ་སྒྲུབ་ཡབ་སྲས་དང་། ཐོགས་མེད་སྐུ་མཆེད་ལ་སོགས་པ་ཡོད་
བསམ་པ་དང་། དེ་བཞིན་བོད་གངས་ཅན་ལྗོངས་ལ་བཀའ་དྲིན་ལྷག་པར་དུ་ཆེ་བ་
སློབ་དཔོན་ཐུགས་རྗེ་ཅན་དང་། མཁན་ཆེན་ཞི་བ་འཚོ་ཡབ་སྲས། པཎ་གྲུབ་བཅུ་

བདུན་ནང་བཀོད་པ་དེ་དག་ཡོད་བསམ་པ་དང་། གཞན་ཡང་ཇོ་བོ་རྗེ་ལྷ་གཅིག་དི་པཾ་

ཀ་ར་མན་ཆད་ནས་བོད་ཀྱི་ས་དགེ་བཀའ་རྙིང་རིས་སུ་མ་ཆད་པའི་མཁས་གྲུབ་

གཉིས་ལྡན་གྱི་སྐྱེས་བུ་དམ་པ་དེ་དག་ཀྱང་ཡོད་བསམ་པ་བྱེད་དགོས། ཡན་ལག་
བདུན་པ་རྒྱས་པ་འདོན་མི་དགོས་པར་དོན་དག་རྣམས་བློ་ངོར་ཤར་བ་བྱེད་དགོས།

137

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེ་རྣམས་ཀྱི་དྲུང་དུ་ཕྱག་འཚལ་བ་དང་། མཆོད་པ་འབུལ་བ། སྡིག་པ་བཤགས་པ།

རྗེས་སུ་ཡི་རང་བ། ཆོས་འཁོར་བསྐོར་བར་བསྐུལ་བ། མྱ་ངན་ལས་མི་འདའ་བར་

གསོལ་བ་འདེབས་པ། དགེ་བ་རྫོགས་བྱང་དུ་བསྔོ་བ་བཅས་ཡིད་ལ་དྲན་པའི་ཐོག་
ནས་ཕྱག་འཚལ་བ་དང་ཞེས་སོགས་ཀྱི་ཚིགས་སུ་བཅད་པ་དེ་ལན་གསུམ་འདོན་
རྒྱུ་ཡིན།

ཕྱག་འཚལ་བ་དང་མཆོད་ཅིང་བཤགས་པ་དང་།
རྗེས་སུ་ཡི་རང་བསྐུལ་ཞིང་གསོལ་བ་ཡི། །

དགེ་བ་ཅུང་ཟད་བདག་གིས་ཅི་བསགས་པ། །

ཐམས་ཅད་རྫོགས་པའི་བྱང་ཆུབ་ཕྱིར་བསྔོའ །ོ །

དེ་རྗེས་སངས་རྒྱས་ཆོས་ཚོགས་མ་ལན་གསུམ་འདོན་རྒྱུ་ཡིན། ཁྱེད་རང་ཚོ་

མི་བདེ་བ་མེད་ན་བཙོག་པུར་སྡོད་པའམ་པུས་མོ་གཡས་པའི་ལྷ་ང་ས་ལ་བཙུགས་
ཀྱང་འགྲིགས་པ་ཡིན། མདུན་དུ་སངས་རྒྱས་བཅོམ་ལྡན་འདས་དང་། དེའི་འཁོར་དུ་

འཕགས་བོད་ཀྱི་བསྟན་འཛིན་གྱི་སྐྱེས་བུ་དམ་པ་དེ་དག་ཡོད་བསམ་པ་ཞིག་དང་།
མཐའ་ཡས་པའི་མ་འགྱུར་སེམས་ཅན་ཐམས་ཅད་ཀྱི་ཆེད་དུ་རྣམ་མཁྱེན་རྒྱལ་བའི་

གོ་འཕང་ཐོབ་པར་ཤོག དེའི་ཕྱིར་དུ་སངས་རྒྱས་དང་། ཆོས་དང་། དགེ་འདུན་
གསུམ་ལ་བྱང་ཆུབ་མ་ཐོབ་ཀྱི་བར་དུ་སྐྱབས་སུ་མཆི་ཡི་ཡིན་བསམ་པ་ཞིག་དང་།

དེ་ནས་བདག་གིས་སྦྱིན་པ་དང་། ཚུལ་ཁྲིམས། བཟོད་པ། བརྩོན་འགྲུས། བསམ་

གཏན། ཤེས་རབ་སོགས་ཀྱི་དགེ་བའི་ཉམས་ལེན་གང་ཞིག་བྱས་པ། དེ་དག་ཐམས་
ཅད་སེམས་ཅན་མཐའ་དག་ལ་ཕན་པའི་ཆེད་དུ་བླ་མེད་རྫོགས་བྱང་གི་གོ་འཕང་ཐོབ་

138

༧གོང་ས་༧སྐྱབས་མགོན་ཆེན་པོ་མཆོག

པའི་རྒྱུར་གྱུར་བར་ཤོག་བསམ་པ་དང་བཅས་ཏེ། མདོར་ན་སྐྱབས་སུ་འགྲོ་བ་སྔོན་

དུ་འགྲོ་བའི་ཐོག་ནས་སེམས་ཅན་མཐའ་དག་སངས་རྒྱས་ཀྱི་ས་ལ་འགོད་པར་ཤོག
ཁ་སང་སྐད་ཆ་བྱུང་བ་ལྟར་འཁོར་བར་མཐའ་ཡོད་མེད་གང་ལྟར་ཡང་། སེམས་ཅན་
མཐའ་དག་སྡུག་བསྔལ་མི ་ འདོ ད ་པ་དང་། བདེ ་ བ་འདོ ད ་པ་ཕྱོ ག ས་ཀུན་ནས་

མཚུངས་པ་རེད། དེ་ཐམས་ཅད་ཀྱི་རྒྱུད་ལ་ཁམས་བདེ་གཤེགས་སྙིང་པོ་ཡོད་པ་
ཡང་གཅིག་པ་རེད། དེ་བཞིན་དྲི་མ་ཟད་རུང་ཡིན་པ་དང་། དེ་ཐམས་ཅད་ཀྱི་རྒྱུད་ལ་
བདག་མེད་རྟོགས་པའི་ཤེས་རབ་སྐྱེ་རུང་ཡིན་པ། བྱང་ཆུབ་ཀྱི་སེམས་སྐྱེ་རུང་ཡིན་
པ་སོགས་གཅིག་མཚུངས་ཡིན།

དེས་ན་མཐའ་ཡས་པའི་མ་རྒན་སེམས་ཅན་ཐམས་ཅད་སྡུག་བསྔལ་མི་འདོད་

པ་དང་། བདེ་བ་འདོད་པ་རང་དང་གཅིག་པ་ཡིན་པས་སེམས་ཅན་མཐའ་དག་དྲི་མ་

མཐའ་དག་ཟད་པའི་སངས་རྒྱས་ཀྱི་ས་ལ་འགོད་སྙམ་པ་ཞིག་བྱེད་དགོས། དེའི་ཕྱིར་

དུ་རང་གིས་རྣམ་མཁྱེན་རྒྱལ་བའི་གོ་འཕང་ཐོབ་པར་ཤོག་ཅིག་བསམ་པའི་ཐོག་
ནས་འདི་ཡི་རྗེས་ཟློས་མཛད་པར་ཞུ།

སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །
བྱང་ཆུབ་བར་དུ་བདག་ནི་སྐྱབས་སུ་མཆི། །

བདག་གིས་སྦྱིན་སོགས་བགྱིས་པའི་ཚོགས་རྣམས་ཀྱིས། །
འགྲོ་བ་ཕན་ཕྱིར་སངས་རྒྱས་འགྲུབ་པར་ཤོག །
དེང་དུས་བདག་ཚེ་འབྲས་བུ་ཡོད། །
མི་ཡི་སྲིད་པ་ལེགས་པར་ཐོབ། །

139

བོད་ཀྱི་ནང་ཆོས་ངོ་སྤྲོད་སྙིང་བཅུད།

དེ་རིང་སངས་རྒྱས་རིགས་སུ་སྐྱེས། །
སངས་རྒྱས་སྲས་སུ་ད་གྱུར་ཏོ། །
ད་ནི་བདག་གིས་ཅི་ནས་ཀྱང་། །

རིགས་དང་མཐུན་པའི་ལས་བརྩམས་ཏེ། །
སྐྱོན་མེད་བཙུན་པའི་རིགས་འདི་ལ། །
རྙོག་པ་མི་འགྱུར་དེ་ལྟར་བྱ། །

བྱང་ཆུབ་སེམས་མཆོག་རིན་པོ་ཆེ། །
མ་སྐྱེས་པ་རྣམས་སྐྱེས་གྱུར་ཅིག །
སྐྱེས་པ་ཉམས་པ་མེད་པ་ཡང་། །

གོང་ནས་གོང་དུ་འཕེལ་བར་ཤོག །

ཅེས་པ་འདི་ནི་ཆོས་ཀྱི་སྙིང་པོ་རེད་འདུག སངས་རྒྱས་ཀྱི་ཆོས་ཐེག་པ་ཆེ་

ཆུང་སྔགས་དང་བཅས་པ་ཆ་ཚང་བྱང་ཆུབ་སེམས་ཀྱི་སྔོན་འགྲོ་དང་། བྱང་ཆུབ་

སེམས་ཀྱི་དངོས་གཞི། བྱང་ཆུབ་སེམས་ཀྱི་བསླབ་བྱ་བཅས་ཀྱི་ཁོངས་སུ་བསྡུས་
ཡོད། ནང་པའི་ཆོས་ཡོངས་རྫོགས་སེམས་བསྐྱེད་ཀྱི་སྦྱོར་བ་དང་། དངོས་གཞི།
མཇུག་གི་རིམ་པ་གསུམ་པོའི་ནང་དུ་བསྡུས་ཡོད། ལྷག་པར་ང་ཚོ་བོད་ལ་ཡོད་པའི་

ནང་པ་སངས་རྒྱས་པའི་ཆོས་འདི་ཐེག་པ་ཆེ་ཆུང་སྔགས་དང་བཅས་པ་ཆ་ཚང་བ་
ཞིག་ཡིན། དེས་ན་བྱང་ཆུབ་ཀྱི་སེམས་ལ་ཉམས་ལེན་ཡག་པོ་ཞིག་བྱེད་དགོས་པ་
ཡིན། སེམས་བསྐྱེད་འདིས་རྫོགས་པ་ཡིན། དྲི་བ་ཁ་ཤས་ཡོད་ན་དྲིས་དང་།

140

༧གོང་ས་༧སྐྱབས་མགོན་ཆེན་པོ་མཆོག

ཉིན་གཉིས་པའི་བཀའ་འདྲི་དང་བཀའ་ལན།
བྱམས་པ་སྙིང་རྗེ་སྐྱེ་ཐབས།

དྲི་བ། ཁ་སང་ྋགོང་ས་ྋསྐྱབས་མགོན་ཆེན་པོ་མཆོག་སྐུ་ཁམས་ཅུང་མི་བདེ་

བ་ཡོད་ཀྱང་། དེ་རིང་དངོས་སུ་ཆིབས་སྒྱུར་གནང་ཐུབ་པར་གུས་རང་བློ་བདེ་པོ་

བྱུང་བས་ཐུགས་རྗེ་ཆེ་ཞུ་རྒྱུ་ཡིན། གུས་པའི་ངོས་ནས་བཀའ་འདྲི་ཞུ་རྒྱུ་ནི༑ ང་ཚོར་

དུས་རྒྱུན་ཁོང་ཁྲོ་ཟ་བ་དང་། དཀའ་ངལ་འཕྲད་པ། མ་སྐྱིད་པ་བཅས་ཡོད་པའི་
སེམས་ཅན་མཐོང་སྐབས་ཁོས་རྒྱུ་ངན་པ་ཞིག་བསགས་པ་ལ་བརྟེན་ནས་འབྲས་བུ་

འདི་ལྟར་གྲུབ་པ་རེད་བསམ་དུས་མི་དེ་ལ་བྱམས་དང་སྙིང་རྗེ་སྐྱེ་རྒྱུའི་བསམ་བློ་

ཆུང་དུ་འགྲོ་གི་འདུག་པས་རྒྱ་རྐྱེན་གང་འདྲ་ཞིག་ལ་བརྟེན་ནས་བྱམས་དང་སྙིང་རྗེ་
སྐྱེ་ཐབས་བྱེད་དགོས་སམ།

བཀའ་ལན། སྙིང་རྗེ་སྒོམ་སྐབས་འབྲས་བུ་སྡུག་བསྔལ་གྱིས་མནར་བ་ལ་མི་

བཟོད་པའི་སྙིང་རྗེ་གཅིག་དང་། ཡང་འབྲས་བུ་སྡུག་བསྔལ་ཡོང་བའི་རྒྱུ་ལ་འཇུག་

བཞིན་པ་མཐོང་སྟེ་སྙིང་རྗེ་དེ་ལ་སྔ་ཕྱི་ཙམ་ལས་འབྲས་བུ་སྡུག་བསྔལ་མི་ཟད་པ་
ཡོང་རྒྱུ་རེད་བསམ་པའི་ཐོག་ནས་མི་བཟོད་པའི་སྙིང་རྗེ་སྐྱེ་བ་ཞིག་ཡོང་གི་ཡོད།
ངོས་ནས་ནམ་རྒྱུན་སྙིང་རྗེ་ལ་རིམ་པ་གཉིས་ཕྱེ་དགོས་ཞེས་བརྗོད་ཀྱི་ཡོད། འཇིག་

རྟེན་ཡོངས་གྲགས་ཀྱི་བརྩེ་བའམ་སྙིང་རྗེ་ཞེས་བརྗོད་པའི་རིམ་པ་གཅིག་དང་། ཡང་

ཤེས་རབ་ཀྱི་གྲོགས་དང་བཅས་ཏེ་བློ་སྦྱངས་པའི་ཐོག་ནས་བྱུང་བའི་སྙིང་རྗེ་གཅིག་
བཅས་གཉིས་ཡོད། སྙིང་རྗེ་དང་པོ་ནི་ང་ཚོ་མི་ཕལ་པ་དག་སྨོས་ཅི། ཕལ་ཆེར་དུད་

141

བོད་ཀྱི་ནང་ཆོས་ངོ་སྤྲོད་སྙིང་བཅུད།

འགྲོ་རྣམས་ལའང་ཡོང་བ་ཞིག་ཡིན། དཔེར་ན་དུད་འགྲོ་ཨ་མར་རང་ཉིད་ཀྱི་ཕྲུག་གུ་

དེ་སྡུག་བསྔལ་ལས་བྲལ་འདོད་ཀྱི་བློ་ཤུགས་ཆེན་པོ་ཡོད་པ་དང་། རང་གི་ཕྲུ་གུའི་
སྡུག་བསྔལ་དང་། འཇིགས་པ་ལས་སྐྱོབ་ཆེད་ཨ་མ་རང་ཉིད་ཀྱི་སྲོག་བློས་གཏོང་
དགོས་ཀྱང་གཏོང་ཕོད་པ་ལྟ་བུའི་བརྩེ་བའི་བློ་ཞིག་ཡོད། དེ་ནི་ཆོས་ནས་བྱུང་བ་

མིན་ལ། བསྒོམས་ནས་བྱུང་བའང་མིན། རྒྱུ་མཚན་ལ་བསམ་བློ་བཏང་ནས་ཀྱང་
བྱུང་བ་མིན། དེ་ནི་རང་བཞིན་ལྷན་སྐྱེས་ཀྱི་ཕུང་པོའི་གྲུབ་ཆའི་སྟེང་ནས་ཡོང་བ་
ཞིག་ཡིན།

ང་ཚོ་མི་ལ་ཆ་བཞག་ཀྱང་དེ་བཞིན་ཡིན། ཨ་མས་བུ་ལ་བརྩེ་བ་དང་། མི་ཕན་

ཚུན་བརྩེ་བ་ཡོང་བ་མང་པོ་ཞིག་ནི་རིམ་པ་དེའི་ཐོག་ནས་ཡོང་གི་ཡོད། དེ་འདྲའི་བློ་
ནི་སྦྱངས་དགོས་དོན་དང་། བསྒོམ་བརྒྱབ་དགོས་དོན་མེད་ལ། རྒྱུ་མཚན་ལ་བསམ་

བློ་གཏོང་དགོས་དོན་ཡང་མེད། དེ་ལྟ་བུའི་སྙིང་རྗེ་ནི་ཕྱོགས་སུ་ལྷུང་བའི་སྙིང་རྗེའམ་

སྙིང་རྗེ་ཚད་ཅན་ཞིག་ཡིན། བློ་དེ་ནི་ཆགས་པ་དང་འབྲེལ་ཡོད་པ་ཡིན། དེ་འདྲའི་
སྙིང་རྗེ་ནི་ཕ་རོལ་པོའི་ལུས་ངག་གི་རྣམ་འགྱུར་ལ་ལྟོས་ཏེ་ང་དང་འབྲེལ་བ་ཡོད། ང་
ཡི་གཉེན་དང་ང་ཡི་གྲོགས་ཞེས་པ་དང་། ཡང་ན་ཁོས་ང་ལ་ཡག་པོ་བྱེད་ཀྱི་འདུག

ཁོ་ང་ལ་ཕན་ཐོགས་པོ་ཡོད་ཅེས་གཙོ་བོ་རང་རྒྱུ་མཚན་དུ་བྱས་ཏེ་དེ་ལ་སེམས་
འཁུར་བླངས་པ་ཞིག་ཡོང་གི་ཡོད། དེ་ནི་སྙིང་རྗེ་ཕལ་པ་དེ་ཡིན།

ད་ལྟ་སྐབས་འདིར་སྙིང་རྗེ་བསྒོམ་དགོས་ཞེས་བརྗོད་པའི་སྙིང་རྗེ་ནི། སྙིང་རྗེ་

ཆེན་པོ་ཞེས་གསུངས་པ་དེ་ཡིན་པ་ལས༌། གོང་དུ་བརྗོད་པའི་ཕལ་པའི་སྙིང་རྗེ་

ཕྱོགས་ལྷུང་ཅན་དེ་མིན། འོན་ཀྱང་ད་ལྟ་ང་ཚོ་ཕལ་པར་ཡོད་པའི་སྙིང་རྗེ་དེ་ས་བོན་

142

༧གོང་ས་༧སྐྱབས་མགོན་ཆེན་པོ་མཆོག

གྱི་ཚུལ་དུ་བྱས་ཏེ། དེ་ལ་ཤེས་རབ་ཀྱི་གྲོགས་བྱས་ནས་རྒྱུ་མཚན་ལ་བསམ་བློ་
བཏང་། ཡུན་རིང་དུ་འདྲིས་ཤིང་གོམས་པར་བྱས་པ་དང་། བསྒོམ་བརྒྱབ་པ་སོགས་

ཀྱི་ཐོག་ནས་བློ་གོང་ནས་གོང་དུ་འཕེལ་བར་བྱས་པའི་སྙིང་རྗེ་དེ་ནི་ཕ་རོལ་པོས་རང་
ལ་ཉེ་བ་རྒྱུ་མཚན་དུ་བྱས་ཏེ་སྙིང་རྗེ་སྐྱེ་བ་ཞིག་མིན་པར། ཕ་རོལ་པོ་དེ་ནི་སྤྱོད་
འཇུག་ལས་གསུངས་པ་ལྟར། རང་དང་རང་འདྲ་བ་སྡུག་བསྔལ་མི་འདོད་ཅིང་། བདེ་
བ་འདོད་པ་གཅིག་མཚུངས་ཡིན་པ་རྒྱུ་མཚན་བཀོད་པ་དང་། དེ་བཞིན་རང་གི་སྟེང་

དུ་སྡུག་བསྔལ་འབྲལ་རུང་ཡིན་པ་དང་། རྣམ་མཁྱེན་ཐོབ་རུང་ཡིན་པ་ལྟར་ཕ་རོལ་
པོའི་སེམས་ཅན་མཐའ་དག་ཀྱང་རྣམ་མཁྱེན་ཐོབ་རུང་ཡིན་པ་དང་། སྡུག་བསྔལ་

ཟད་རུང་ཡིན་པ་མཐོང་སྟེ། དེ་ལྟ་བུའི་སྡུག་བསྔལ་ཟད་རུང་ཡིན་བཞིན་དུ་སྡུག་

བསྔལ་གྱི་རྒྱུ་ཆགས་སྡང་དང་དུ་བླངས་པ་དང་། ཆགས་སྡང་གི་དབང་གིས་ཉེས་
སྤྱོད་བྱེད་པ་དེ་དག་ལ་གང་དྲག ཅི་དྲག་སྙམ་པའི་སྡུག་བསྔལ་ལས་བྲལ་འདོད་ཀྱི་བློ་

ཤུགས་ཆེན་པོ་སྐྱེ་བ་ཞིག་ཡོང་རྒྱུ་ཡོད། དེ་ནི་སྐབས་འདིར་བརྗོད་པའི་སྙིང་རྗེ་དེ་
ཡིན།

དེ་ལྟ་བུའི་སྙིང་རྗེ་ནི་འཕྲལ་དུ་ཕ་རོལ་པོ་ནད་ཀྱིས་མནར་བ་དེ་དག་ལ་གང་དྲག་

ཅི་དྲག་བསམས་ཏེ་སེམས་ཁྲལ་བྱ་རྒྱུ་ཞིག་ལས། ལམ་སང་ན་ཚ་དྲག་སྐྱེད་ཡོད་བ་
བྱ་ཐབས་མེད། དཔེར་ན། ངའི་འཁྲིས་ལ་ནད་པ་དེ་རིགས་ཡོང་སྐབས། ང་ལ་རྫུ་
འཕྲུལ་བསྟན་རྒྱུ་གང་ཡང་མེད་པས། གང་ཡང་བྱ་རྒྱུའི་ཐབས་མེད། དེ་ལྟར་ཕ་རོལ་

པོའི་སྡུག་བསྔལ ཐད་ཀར་སེལ་ཐུབ་པའི་ཐབས་ང་ལ་མེད་ཅེས་ཡིད་ཐང་ཆད་ནས་

སྡོད་རྒྱུ་ཞིག་མིན་པར། ཕ་རོལ་པོའི་སྡུག་བསྔལ་དེ་དག་སྔོན་མ་ལས་ངན་བསགས་

143

བོད་ཀྱི་ནང་ཆོས་ངོ་སྤྲོད་སྙིང་བཅུད།

པ་ལས་བྱུང་ཞིང་། དེའི་རྩ་བ་ནི་མ་རིག་པ་དང་ཆགས་སྡང་གི་དབང་གིས་བྱུང་བ་
ཡིན། དེའི་རྒྱུད་ཀྱི་མ་རིག་པ་དེ་བྲལ་རུང་ཡིན་པའི་བསམ་བློ་འཁོར་སྐབས། དེ་དག་
རྣམ་མཁྱེན་གྱི་ས་ལ་འགོད་པ་དང་། དེ་དག་གི་ཆེད་དུ་རང་ཉིད་རྣམ་མཁྱེན་དོན་

གཉེར་གྱི་བསམ་བློ་ཞིག་བཏང་ན་སླེབས་རྒྱུ་ཡོང་བ་ཡིན། དེ་ནི་སྡུག་བསྔལ་ཆེ་ས་
ནས་བསམ་བློ་གཏོང་གི་ཡོད་པ་ལས། འཕྲལ་སེལ་གྱི་སྡུག་བསྔལ་ལས་སྐྱོབ་རྒྱུའི་
ནུས་པ་རང་ལ་མེད་པས་ཅི་དྲག་བསམས་ནས་སེམས་ཁྲལ་ཏེ་བསྡད་པ་ལྟ་བུ་ཞིག་
མིན། དེ་ལ་རྒྱ་ཆེ་ཆུང་སོགས་ཀྱི་ཁྱད་པར་ཡོད།

འཕྲལ་སེལ་གྱི་སྡུག་བསྔལ་ནི་ང་ཚོ་ལྟ་ཅི་སྨོས། བཅོམ་ལྡན་འདས་ཀྱིས་ཀྱང་

སེལ་མི་ཐུབ་པ་ཡིན། ཉེ་ཆར་རྒྱ་གར་གྱི་བྷི་ཧར་མངའ་སྡེའི་པཌ་ནར་མཛད་སྒོ་

ཚུགས་སྐབས། པཌ་ནའི་བློན་ཆེན་གྱི་གསུང་བཤད་ཀྱི་མཇུག་ཏུ་བྷི་ཧར་མངའ་སྡེ་
འདི ་ སྟོན་པའི ་ བྱི ན ་རླབས་ཀྱི ་ ཐོ ག ་ནས་ཡར་རྒྱས་འགྲོ ་ རྒྱུར་རེ ་ བ་ཡོ ད ་ཅེ ས ་

གསུངས་སོང་། དེ་རྗེས་ངོས་ནས་ལན་འདེབས་ལྟ་བུར། རྩེད་མོ་དང་སྦྲགས་སྟོན་

པའི་བྱིན་རླབས་ཀྱི་ཐོག་ནས་མངའ་སྡེ་ཡར་རྒྱས་འགྲོ་གི་ཡོད་ན། མངའ་སྡེ་འདི་
སྔར་ནས་ཡར་རྒྱས་འགྲོ་དགོས་པ་ཡིན་ཞེས་བརྗོད་པ་ཡིན། བྷི་ཧར་མངའ་སྡེ་འདི་

ད་བར་ཧ་ཅང་སྐྱོ་པོའི་ཐོག་གནས་པ་འདི་ནི་སྟོན་པའི་བྱིན་རླབས་ཀྱིས་མ་འདང་བ་
གང་ཡང་མིན། དེ་ལ་སྟོན་པས་བྱིན་རླབས་གནང་རྒྱུ་གང་ཡང་མེད། མངའ་སྡེ་ཡར་
རྒྱས་འགྲོ་མིན་ནི་མངའ་སྡེའི་བློན་ཆེན་གྱི་ཕྱག་ཏུ་ཡོད། ཁྱེད་རང་གིས་མངའ་སྡེའི་
བློན་ཆེན་གནང་བ་ནས་བཟུང་ཡར་རྒྱས་ཆེན་པོ་ཕྱིན་འདུག མ་འོངས་པར་ཡང་

སྟོན་པའི་བྱིན་རླབས་དེ་ཁྱེད་རང་གི་ཕྱག་བརྒྱུད་ནས་ཡོང་རྒྱུ་ཡིན་པས། ཁྱེད་ཀྱིས་

144

༧གོང་ས་༧སྐྱབས་མགོན་ཆེན་པོ་མཆོག

ད་ལྟ་བར་དུ་ཧུར་ཐག་གནང་འདུག་ལ། ད་དུང་ཡང་ཧུར་ཐག་གནང་རོགས་ཞེས་

བརྗོད་པ་ཡིན། དེ་ལྟར་སྡུག་བསྔལ་ད་ལྟ་གྲུབ་ཟིན་པ་དེ་ལ་སྟོན་པས་གནང་རྒྱུ་གང་
ཡང་མེད། མདོའི་ཚིག་ཏུ།

ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང་། །

འགྲོ་བའི་སྡུག་བསྔལ་ཕྱག་གིས་མི་སེལ་ལ། །
ཉིད་ཀྱི་རྟོགས་པ་གཞན་ལ་སྤོ་མིན་ཏེ། །

ཆོས་ཉིད་བདེན་པ་བསྟན་པས་གྲོལ་བར་མཛད། །

ཅེས་གསུང་གི་ཡོད། གཞི་རྒྱ་ཆེ་ས་ནས་བསམ་བློ་བཏང་སྟེ་སྨོན་ལམ་རྒྱག་རྒྱུ་

དང་། སེམས་བསྐྱེད་དགོས་པ་ལས། ཐད་ཀར་སྡུག་བསྔལ་སེལ་ཐུབ་ཀྱི་མི་འདུག་
ཅེས་ཡིད་ཞུམ་ནས་སྡོད་རྒྱུ་ཞིག་མིན།

བོད་ཀྱི་སྤྲུལ་སྐུའི་ལམ་ལུགས་སྐོར།

དྲི་བ། གུས་པར་བཀའ་འདྲི་ཞུ་རྒྱུ་གཉིས་ཡོད། ད་ལྟའི་བོད་ཀྱི་སྤྲུལ་སྐུའི་ལམ་

ལུགས་འདི་ཉིད་མུ་མཐུད་ནས་ཕྱིན་ན། བོད་ཀྱི་མ་འོངས་པའི་གནས་སྟངས་དང་

འཚམས་མིན་དང་། ཡང་ན་ད་ལྟ་ནས་སྤྲུལ་སྐུའི་ལམ་ལུགས་འདི་ལ་བསྒྱུར་བཅོས་
གཏོང་དགོས་པའི་དགོངས་ཚུལ་གང་ཞིག་ཡོད་དམ།

བཀའ་ལན། སྔར་ལོ་ངོ་བཞི་བཅུའི་ཙམ་གྱི་གོང་དུ་ང་ལ་སྐད་ཆ་དེ་འདྲ་བྱུང་

མྱོང་ཡོད། བོད་ཀྱི་ལོ་རྒྱུས་ནང་དུ་ཡོད་པའི་བླ་ཆེན་དེ་རིགས་ནི་བོད་ཀྱི་གོམས་

གཤིས་ལ་འཇགས་ཡོད། སྤྱིར་བཏང་གོམས་གཤིས་འཇགས་པའི་རྐྱེན་གྱིས་སྤྱི་
ཚོགས་ཀྱི་ཐོག་ཏུ་ཕན་ཐོགས་ཡོད་ལ་འབྲེལ་བའང་ཡོད། ཡང་བླ་མ་བྱེ་བྲག་པ་རེ་

145

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཟུང་ནས་ཞབས་འདྲེན་ཞུ་སྐབས། དེས་བསྟན་པ་ལ་གནོད་པ་ལྟ་བུ་ཡོང་གི་ཡོད་

ཀྱང་། སྤྱི་ཡོངས་ཀྱི་ཆ་ནས་འབྲེལ་བ་ཡོད་པ་ཞིག་ཆགས་ཡོད་པས། དེ་རིགས་ནི་
མུ་མཐུད་ནས་གནས་ཀྱི་རེད། འོན་ཀྱང་དགེ་ཕྲུག་རྣམས་ཀྱིས་རང་གི་དགེ་རྒན་

གཤེགས་མ་ཐག་ལམ་སང་ཡང་སྲིད་གདན་ཞུ་བྱེད་པ་ལྟ་བུ་ནི། ཡང་སྲིད་ངོ་འཕྲོད་
པ་ཞིག་བྱུང་ན་གདན་ཞུ་བྱེད་ཆོག་པ་ཡིན། འོན་ཀྱང་མིང་འཁྱེར་ནས་འདྲ་མིན་བྱེད་
པ་དེ་ལྟར་བྱས་ན་བླ་མ་ཧ་ཅང་མང་པོ་ཞིག་ཆགས་རྒྱུ་དང་། དེ་རིགས་ལ་བསམ་བློ་

གཏོང་དགོས་ཀྱི་འདུག་ཅེས་སྔར་ནས་སྐད་ཆ་བྱུང་ཡོད། རྩ་བ་ལོ་བརྒྱ་ཕྲག་མང་
པོའི་རིང་ལ་བླ་ཆེན་གྱི་སྤྲུལ་སྐུ་མང་པོ་ཞིག་གིས་ཕན་ཐོགས་བྱུང་ཡོད་ལ། དེ་ལ་

ལམ་སང་བསྒྱུར་བཅོས་གཏང་རྒྱུ་ལྟ་བུ་ནི་ཁག་པོ་ཡིན་པས། སྤྱི་ཚོགས་ཀྱི་གནས་
སྟངས་ལ་བལྟས་ནས་འགྲོ་དགོས་པ་ལས་བཤད་ཁག་པོ་རེད།

ཚན་རིག་པས་ནང་པའི་ལྟ་གྲུབ་ལ་ལྟ་སྟངས།

དྲི་བ། ཐོག་མར་སྤྱི་ནོར་ྋགོང་ས་ྋསྐྱབས་མགོན་ཆེན་པོ་མཆོག་སྐུ་ཚེ་ཁྲི་

ལོར་བརྟན་པ་དང་། བོད་མི་ས་ཡ་དྲུག་ཕོ་བྲང་པོ་ཏ་ལའི་མདུན་དུ་མགྱོགས་མྱུར་
ལྷན་འཛོམས་ཡོང་བའི་སྨོན་ལམ་དང་། གུས་མོར་བཀའ་འདྲི་ཞུ་རྒྱུ་གསུམ་ཡོད་པ་

ལས། ནང་ཆོས་ཀྱི་ཚན་རིག་དང་། ནང་ཆོས་ཀྱི་ལྟ་གྲུབ། ནང་ཆོས་ཀྱི་ཉམས་ལེན་

བཅས་ཁག་གསུམ་ཡོད་པ་ལས། ྋགོང་ས་ྋསྐྱབས་མགོན་ཆེན་པོ་མཆོག་དང་།
ནུབ་ཕྱོགས་པའི་ཚན་རིག་པ་ལྷན་དུ་བགྲོ་གླེང་གནང་སྐབས། ནང་ཆོས་ཀྱི་ལྟ་གྲུབ་

སྐོར་ལ་བཀའ་བསྡུར་ཇི་ལྟར་གནང་གི་ཡོད་དམ། ནང་ཆོས་ཀྱི་ལྟ་གྲུབ་ནང་སྐྱེ་བ་སྔ་
ཕྱི་དང་། ལས་རྒྱུ་འབྲས། རྟེན་འབྱུང་དང་། ཐར་པ་དང་ཐམས་ཅད་མཁྱེན་པའི་རྣམ་

146

༧གོང་ས་༧སྐྱབས་མགོན་ཆེན་པོ་མཆོག

གཞག་ཡོད་སྟབས། ཕྱི་ཡི་ཚན་རིག་པ་དག་གིས་དེ་དག་ཁས་ལེན་བྱེད་ཀྱི་ཡོད་

དམ་མེད། གལ་སྲིད་ཁས་ལེན་བྱེད་ཀྱི་ཡོད་ན་ཚན་རིག་པ་དག་གིས་བསམ་ཚུལ་
གང་ཞིག་ཡོད་དམ། ཁས་ལེན་བྱེད་ཀྱི་མེད་ན་ཁོང་ཚོས་རྣམ་འགྱུར་གང་འདྲ་ཞིག་
སྟོན་གྱི་ཡོད་མེད་བཀའ་འདྲི་ཞུ་རྒྱུ་ཡིན།

བཀའ་ལན། དེ་ནི་ཁ་སང་སྐད་ཆ་བྱུང་བ་ལྟར་ཡིན། དཔེར་ན། བསྡུས་གྲྭའི་ནང་

གི་སྤྱི་དང་བྱེ་བྲག་ཅེས་བརྗོད་སྐབས། སྤྱི་ཡི་ངོས་འཛིན་བྱེད་སྟངས་ནི། ཕྱི་རོལ་པ་

དང་ནང་པ་གཉིས་ལའང་ངོས་འཛིན་ཚུལ་མི་འདྲ་བ་ཡོད་པ་དང་། མུ་སྟེགས་པས་སྤྱི་
དོན་གཞན་ཞེས་བཤད་ཀྱི་ཡོད་ལ། དཔེར་ན། སྤྱི་རྟག་དངོས་ཞེས་འདོད་ཀྱི་ཡོད་
པས་སྤྱི་འཇོག་སྟངས་ལ་ཏོག་ཙམ་མི་འདྲ་བ་ཡོང་གི་ཡོད། དེ་དག་ནི་ཁ་སང་བརྗོད་
པ་ལྟར་ལྟ་གྲུབ་ཀྱི་ནང་དུ་སླེབས་ཀྱི་ཡོད།

ལྟ་གྲུབ་ནི་སྤྱིར་བཏང་རྒྱ་ཧ་ཅང་ཆེན་པོ་ཆགས་ཀྱི་ཡོད། ད་ལྟ་ཚན་རིག་པ་དང་

མཉམ་དུ་ནང་ཆོས་ཀྱི་ནང་གི་ལྟ་གྲུབ་གང་ཞིག་འབྲེལ་བ་སླེབས་ཀྱི་ཡོད་ཅེ་ན། རྟེན་

འབྱུང་གི་ལྟ་གྲུབ་དེ་གཅིག་སླེབས་ཀྱི་ཡོད་ལ། ཚན་རིག་པ་དག་གིས་ཀྱང་རྟེན་
འབྱུང་གི་ལྟ་གྲུབ་ཅེས་མིང་འདོགས་མི་བྱེད་ཀྱང་འགྲོ་སྟངས་གཅིག་པ་ཡིན། དཔེར་

ན། Darwin,s Theory ༼རྡར་ཝིན་གྱི་གྲུབ་མཐའ།༽ དེས་འཇིག་རྟེན་
བཀོད་པ་པོས་བཀོད་པ་རེད་ཅེས་པ་དེར་སྐབས་རེ་མི་བདེ་བ་ཅུང་ཟད་ཆགས་ཀྱི་

ཡོད། དེ་ནས་བཏགས་དོན་བཙལ་ན་ཡུལ་གྱི་ངོས་ནས་གྲུབ་མེད་ཅེས་པ་དེར་དེང་
སྐབས་རྡུལ་ཕྲན་སྐོར་ཤོད་མཁན་རྣམས་ཀྱིས་ཀྱང་གཅིག་པ་ཤོད་ཀྱི་འདུག འདི་
དག་ལ་འབྲེལ་སླེབས་ཀྱི་ཡོད།

147

བོད་ཀྱི་ནང་ཆོས་ངོ་སྤྲོད་སྙིང་བཅུད།

དཔེར་ན། ངས་ངོ་ཤེས་པའི་ཚན་རིག་པ་ཞིག་ཡོད། ཁོང་གིས་རྟེན་འབྱུང་ཞེས་

ཚུར་ཤོད་ཀྱི་འདུག ངོས་ནས་ཁྱེད་རང་ཚོ་ཚན་རིག་པའི་ལྟ་གྲུབ་ཀྱི་ནང་དུ་རྟེན་
འབྱུང་ཞེས་པ་དེ་ཡོད་དམ་ཞེས་དྲིས་པར། ཚན་རིག་གི་ལྟ་གྲུབ་ཀྱི་ནང་དུ་རྟེན་འབྱུང་

ཞེས་པའི་ཚིག་དེ་མེད་ཀྱང་། ཁོང་གིས་ངོས་ལ་ང་ཚོའི་རྟེན་འབྱུང་གི་སྐོར་འགྲེལ་
བཤད་རྒྱབ་ན། རྩེད་མོ་དང་བཅས་ཏེ་རྟེན་འབྱུང་ཞེས་པའི་མིང་དོན་གཉིས་པོ་ནི་

ཚན་རིག་གི་ནང་ཚུར་འཚང་ག་བརྒྱབ་ནས་ཡོང་བ་རེད། དེ་ལྟར་ཡོང་བའི་མཐར་

ཚན་རིག་པའི་ལྟ་ཚུལ་གྱི་ནང་དུ་རྐུབ་སྟེགས་ཤིག་རག་ཡོད་པ་རེད་ཅེས་བརྗོད་ཀྱི་
འདུག ཁོང་གིས་རང་རྟེན་འབྱུང་ཞེས་པའི་ལྟ་བ་དེ་ཧ་ལས་པའི་ཡག་པོ་འདུག་ཅེས་
ཧ་ཅང་དགའ་པོ་བྱེད་ཀྱི་འདུག དེ་རིགས་འཚམས་པོ་ཡོད་པ་ཡིན། དེ་དག་ང་ཚོས་

བཤད་ཀྱི་ཡོད་པ་རེད། དཔེར་ན། ཚན་རིག་པས་དངོས་ཁམས་སམ་རྡུལ་ཕྲན་སྐོར་

ཤོད་སྐབས། ཡུལ་གྱི་ངོས་ནས་མཚན་གཞི་འཇོག་རྒྱུ་མེད་པ་ཞིག་ཡོང་གི་ཡོད།

སེམས་ཙམ་པས་ཕྱི་དོན་བཙལ་ནས་སམ་བཏགས་དོན་བཙལ་ནས་མ་རྙེད་པ་དེ་
དང་ཧ་ཅང་འདྲ་པོ་ཡོད། དེས་ན་སེམས་ཙམ་པས་ཀྱང་དངོས་པོ་བདེན་གྲུབ་གཞི་ལ་

བཞག་ནས་ཕྱི་དོན་འཚོལ་སྐབས། ཕྱི་རོལ་གཟུགས་ཅན་གྱི་ཆོས་རྣམས་རྙེད་རྒྱུ་

མེད་པ་ཆགས་ཡོང་བས་ན། ཕྱི་རོལ་དོན་དུ་གྲུབ་པ་མི་འདུག་ཅེས་བརྗོད་ཀྱི་ཡོད།
མིང་རྐྱང་བཏགས་ཡོད་ཙམ་གྱི་ཕྱི་དོན་འཇོག་མ་ཤེས་པར་ཕྱི་དོན་བདེན་གྲུབ་ཅིག་
འདོད་པས་ན། བཏགས་དོན་བཙལ་ན་རྙེད་དགོས་ཤིང་། བཏགས་དོན་བཙལ་ནས་

མ་རྙེད་པའི་ཚེ་མེད་ཅེས་སེམས་ཙམ་པས་འདི་ལྟར་བརྗོད་ཀྱི་ཡོད། དངོས་ཁམས་
རིག་པའི་འདོད་ཚུལ་དེ་འདི་དང་འདྲ་མཚུངས་ལྟ་བུར་སླེབས་ཀྱི་ཡོད།

148

༧གོང་ས་༧སྐྱབས་མགོན་ཆེན་པོ་མཆོག

རྟེན་འབྱུང་གི་སྐད་ཆ་ཤོད་སྐབས། བརྟེན་ནས་བཏགས་པ་རེད་ཅེས་བརྗོད་

སྐབས། ཕྱི་དོན་མེད་མི་དགོས་པར་དངོས་པོ་ཡུལ་ཅན་གྱིས་ཡོད་མེད་བཙལ་ནས།

ཡུལ་གྱི་ངོས་ནས་མེད་ཀྱང་མིང་བརྡས་བཞག་པའི་དབང་གིས་ཡོད་པ་དེའི་ནང་དུ་

ཡང་རྟེན་འབྱུང་གི་ལྟ་བས་རོགས་རམ་བྱེད་ཐུབ་པ་ཞིག་ཡོང་བ་ཡིན། དེས་ན་ནང་

པ་སངས་རྒྱས་པའི་ལྟ་གྲུབ་ལས་སྐྱེ་བ་སྔ་ཕྱི་སྐོར་ནམ་ཡང་གོ་བསྡུར་བྱེད་ཀྱི་མེད།
དེ་ནི་ང་ཚོ་ནང་པའི་བྱུས་གཏོགས་ཡིན་པ་ལས་ཁྱེད་རང་ཚོར་བྱུས་གཏོགས་མེད་
ཅེས་བརྗོད་ཀྱི་ཡོད། ད་ལྟ་བར་འགྲོ་སྟངས་འདི་ལྟར་ཡིན།

སྐྱེ་བ་སྔ་ཕྱི ་ ལ་སོ ག ས་པ་རྣམས་ནི ་ རི མ ་བཞི ན ་ཤེ ས ་པ་ཕྲ་རགས་ལ་ཞི བ ་

འཇུག་བྱ་རྒྱུ་ཞིག་ད་ལྟ་འགོ་ཚུགས་ཡོང་གི་ཡོད། གཞི་རྐང་འཆི་སེམས་ཕྲ་མོ་སྟེ་
འཆི་བའི་གནས་སྐབས་སུ་ཕུང་པོའི་བྱ་བ་འགགས་ཟིན་པའི་རྗེས་སུ་རྣམ་པར་ཤེས་

པ་ཕྲ་མོ་ཞིག་གནས་ཀྱི་ཡོད་མེད་དང་། ཡོངས་གྲགས་སུ་ང་ཚོས་ཐུགས་དམ་དུ་
བཞུགས་པ་སྟེ་མི་གྲོངས་ཟིན་ནས་ད་དུང་བདུན་ཕྲག་གཅིག་གཉིས་ཕུང་པོ་རྙིང་པ་
མ་ཆགས་པར་བསྡད་པ་ཞིག་ང་ཚོའི་མཐོང་ཆོས་སུ་ཡོད་པ་ཡིན། དེ་ཡང་གཞི་གྲུབ་
པའམ་ཤེས་བྱ་ལ་ཡོད་པ་ཞིག་ཡིན། དེ་ཇི་ལྟར་ཡོང་གི་ཡོད་མེད་ཚན་རིག་པ་

རྣམས་ཀྱིས་འཚོལ་ཞིབ་བྱེད་བཞིན་པ་རེད། ཚན་རིག་པ་དང་སྐྱེ་བ་སྔ་ཕྱི་ཡང་རིམ་

པས་འབྲེལ་བ་སླེབས་པ་ལྟ་བུ་ཞིག་ཡོད་པ་རེད། དེ་ཡང་ཤེས་བྱའི་འདུ་ཤེས་ཀྱི་
ཐོག་བཤད་པ་ལས། སྐྱེ་བ་ཡོད་པ་རེད་ཅེས་ཚན་རིག་པ་དང་མཉམ་དུ་རྩོལ་བ་བྱས་

ནས་སྒྲུབ་པ་ལྟ་བུ་ད་ལྟ་བར་དུ་བྱས་མེད་ལ། དེ་ནི་སྐྱེ་བ་སྔ་ཕྱི་མི་འདོད་པ་དག་ལ་
མཐའ་གཅིག་ཏུ་དགག་པ་ལྟ་བུ་ཆགས་ཀྱི་ཡོད་སྟབས་འགྲིགས་ཀྱི་མེད།

149

བོད་ཀྱི་ནང་ཆོས་ངོ་སྤྲོད་སྙིང་བཅུད།

གསར་བརྗེའི་གོ་དོན་དང་དཔེ་མཚོན།

དྲི་བ། གུས་པས་བཀའ་འདྲི་ཞུ་རྒྱུ་ནི། ཉེ་བའི་ཆར་བོད་ནང་གི་རྩོམ་པ་པོ་

ཞོགས་དུང་གིས་གནམ་ས་སྒོ་འབྱེད་ཅེས་པའི་དེབ་གཅིག་གསར་རྩོམ་གནང་འདུག

དེ་ཡང་ཕྱི་ལོ་ ༢༠༠༨ ལོའི་བོད་ནང་གི་ཞི་རྒོལ་ཆེན་མོའི་གནས་ཚུལ་བཀོད་ཡོད་
ལ། དེའི་ནང་བོད་ཀྱི་ས་བྱི་ཞི་བའི་གསར་བརྗེ་ཞེས་བརྗོད་འདུག སྤྱིར་བཏང་གསར་
བརྗེ་ཞེས་པ་ནི། རྒྱལ་ཁབ་རེ་རེ་དང་མི་རིགས་རེ་རེར་ལྟ་སྟངས་འདྲ་མིན་མང་པོ་

ཞིག་འདུག སྤྱིར་བཏང་གི་གསར་བརྗེ་ཞེས་པ་ནི། རང་གི་ལུས་ངག་ཡིད་གསུམ་ལ་
དབང་སྒྱུར་བྱས་པ་ཞི ག ་ལ་གོ ་ གི ་ འདུག འོ ན ་ཀྱང་ནུབ་ཕྱོ ག ས་རྣམས་ལ་ནུབ་

ཕྱོགས་པའི་གསར་བརྗེ་འདུག་ལ། ཡང་ཡོ་རོབ་པ་རྣམས་ལ་ཡོ་རོབ་ཀྱི་གསར་བརྗེ་

འདུག ང་རང་ཚོའི་ཐག་ཉེ་སའི་གསར་བརྗེ་ནི་རྒྱ་ནག་ལ་གསར་བརྗེ་ཆེན་པོ་ཞིག་
དང་། རྒྱ་གར་ལ་གསར་བརྗེ་ཆེན་པོ་ཞིག་ཡོད་པའི་ལྟ་སྟངས་ཡོད་པ་རེད། རྒྱ་ནག་

གི་གསར་བརྗེ་ནི་རང་གི་རིག་གནས་དང་། རང་གི་ཆོས་ལུགས། རང་གི་སྲོལ་རྒྱུན་

ཆ་ཚང་རྩ་མེད་བཟོས་ནས་གཞན་རིགས་ཀྱི་དངོས་པོ་ཡོངས་རྫོགས་ཚུར་བླངས་པ་
དེ་ལ་གསར་བརྗེ་ཞེས་ངོས་འཛིན་བྱེད་ཀྱི་འདུག རྒྱ་གར་གྱི་གསར་བརྗེ་ལྟ་བུར་

ཡང་རང་ལ་གང་ཞིག་ཡོད་པའི་སྲོལ་རྒྱུན་དེ་འཛིན་པའི་སྒོ་ནས་ནུབ་ཕྱོགས་པའི་

དངོས་པོ་ཆ་ཚང་ལ་དགག་པ་བརྒྱབ་པ་དང་། དེ་དང་ལེན་མི་བྱེད་པ་ལ་དེ་ལ་གསར་
བརྗེ་ཞེས་འདོད་ཀྱི་འདུག

དྲི་བ་གཙོ་བོ་ནི་ཕྱི་ལོ་ ༢༠༠༨ ས་བྱི་ཞི་རྒོལ་ཆེན་མོ་དེ་གསར་བརྗེ་ཞིག་རེད་

དམ་མ་རེད། འབྱུང་འགྱུར་བོད་མི་རིགས་ལ་གསར་བརྗེ་ཞིག་བྱེད་དགོས་ན༑ ན་

150

༧གོང་ས་༧སྐྱབས་མགོན་ཆེན་པོ་མཆོག

གཞོན་ང་ཚོས་ལྟ་བ་དང་ཐབས་ལམ་གང་འདྲ་ཞིག་གི་སྒོ་ནས་གསར་བརྗེའི་ལྟ་བ་
འཛིན་དགོས་སམ་ཞེས་བཀའ་འདྲི་ཞུ་རྒྱུ་ཡིན།

བཀའ་ལན། དེ་ལྟར་གཏན་ནས་མིན། གྷན་དྷི་རང་ཉིད་ཁྲིམས་རྩོད་པ་ཡིན་ལ།

དབྱིན་ལན་དུ་སློབ་སྦྱོང་མཐིལ་ཕྱིན་པ་གནང་སྟེ། རྒྱ་གར་རང་བཙན་ལེན་རྒྱུའི་ཆ་

རྐྱེན་དུ་དབྱིན་ལན་དུ་སློབ་སྦྱོང་བྱས་པའི་ཤེས་ཡོན་དེ་དག་གིས་ཕན་ཐོགས་ཆེན་
པོ་བྱུང་ཡོད། དེ་ལ་དགག་པ་བརྒྱབ་མེད།

གསར་བརྗེ་ཞེས་པ་དེ་བཏགས་དོན་བཙལ་ན་རྙེད་རྒྱུ་མེད། སྔར་རྒྱ་ནག་ཏུ་

མའོ་ཙེ་ཏུང་དང་ཐེངས་མང་ཐུག་འཕྲད་བྱུང་ཞིང་། ཐེངས་གཅིག་ཐུག་འཕྲད་བྱས་

པའི་སྐབས་སུ། མའོ་ཙེ་ཏུང་གིས་སངས་རྒྱས་བཅོམ་ལྡན་འདས་དེ་གསར་བརྗེ་

གནང་མཁན་ཞིག་རེད་ཅེས་བརྗོད་ཀྱི་འདུག དེའི་རྒྱུ་མཚན་ནི་རྒྱ་གར་ལ་རིགས་
རུས་ཀྱི་མཆོག་དམན་ཤུགས་ཆེ་བརྩིས་པ་དེ་བཅོམ་ལྡན་འདས་ཀྱིས་ངོ་རྒོལ་གནང་
བ་རེད། དེས་ན་སངས་རྒྱས་བཅོམ་ལྡན་འདས་དེ་གསར་བརྗེ་བ་ཞིག་རེད་ཅེས་
བརྗོད་བྱུང་། དེ་ལ་རྒྱུ་མཚན་ཡོད་པ་ཡིན།

ཡང་མའོ་ཙེ་ཏུང་ཐུག་པའི་སྐབས་ཤིག་ལ། མའོ་ཙེ་ཏུང་གིས་ཆོས་ཞེས་པ་དེ་

དུག་རེད་ཅེས་བརྗོད་ཀྱི་འདུག བོད་དང་སོག་པོར་ཆོས་ཀྱི་དུག་དེས་མི་རིགས་
འཕེལ་རྒྱས་དང་། དངོས་པོ་ཡར་རྒྱས་འགྲོ་རྒྱུར་ཤུགས་ཆེ་གནོད་ཡོད། དེས་ན་
ཆོས་ཞེས་པ་དེ་དུག་རེད་ཅེས་བཤད་བྱུང་།

ནང་པ་སངས་རྒྱས་པའི་རྟེན་འབྲེལ་ལྟོས་གྲུབ་ཅེས་པ་ཞིག་ཡོད། དངོས་པོ་

གཅིག་མཚན་གཞིར་བཟུང་སྟེ་འདི་ཆ་ཐམས་ཅད་ནས་ཡག་པོ་རེད་ཅེས་དང་། ཡང་

151

བོད་ཀྱི་ནང་ཆོས་ངོ་སྤྲོད་སྙིང་བཅུད།

ན་དེ་ཆ་ཐམས་ཅད་ནས་སྡུག་ཅག་རེད་ཅེས་བརྗོད་ཐུབ་ཐབས་མེད། དེ་ནི་ལྟོས་ས་

སོ་སོར་ལྟོས་འཇོག་གི་སྒོ་ནས་བཤད་དགོས། ལྟོས་ས་འདི་ལ་བལྟོས་ནས་གསར་

བརྗེ་ཡིན་པ་དང་། ལྟོས་ས་འདི་ལ་བལྟོས་ནས་ནོར་འཁྲུལ་རེད་ཅེས་བརྗོད་ཐུབ་པ་
ཡིན། ངོས་ལྟར་ན་རྒྱ་ནག་གི་རིག་གནས་གསར་བརྗེ་ཆེན་པོའི་སྐབས་སུ་དམིགས་
བསལ་རྙིང་བཞི་རྩ་གཏོར་བྱ་དགོས་ཞེས་བཤད་པ་ལས། ཐོག་མར་མའོ་ཙེ་ཏུང་
གིས་ཡན་ཨན་ནས་དཀའ་ལས་བརྒྱབ་པ་སྟེ། དམར་དམག་རྒྱང་བསྐྱོད་སོགས་ནས་

རིམ་བཞིན་གསར་བརྗེ་བྱས་ཏེ། ཞིང་པ་རྣམས་ལ་བཅིངས་གྲོལ་བཏང་བ་སོགས་

བཅོས་སྒྱུར་རྣམས་བྱས་ཡོད། སྐབས་དེར་རྙིང་བཞི་རྩ་གཏོར་གྱི་སྐད་ཆ་རྩ་བ་ནས་
མེད། དེའི་གནས་སྐབས་སུ་གསར་བརྗེའི་ངོ་བོ་གཅིག་ཡོད་ལ། རིག་གནས་གསར་

བརྗེའི་ཆེན་པོའི་སྐབས་རྙིང་བཞི་རྩ་གཏོར་ཟེར་བ་གསར་བརྗེའི་ངོ་བོ་གཅིག་ཡོད།
དེ་ནི་རྙོག་དྲ་ཅན་གྱི་གསར་བརྗེ་ཞིག་ཡིན་པ་ལས། རྒྱུ་མཚན་ལྡན་པའི་གསར་བརྗེ་

ཞིག་མིན། དེང་སྐབས་རྒྱ་ནག་ནང་འཁོན་འཛིན་གྱི་ལྟ་བ་བསྐྱར་གསོ་བྱ་རྒྱུར་དཀའ་
ལས་ཤུགས་ཆེ་རྒྱག་དགོས་ཀྱི་ཡོད། མའོ་ཙེ་ཏུང་གིས་དེ་རྙིང་བཞི་རྩ་གཏོར་གྱི་

གྲས་སུ་བཞག་ཡོད། དེས་ན་གསར་བརྗེ་ཞེས་པ་ནི་སྐབས་ཐོབ་ཀྱིས་བརྗོད་དགོས་
པ་ཡིན།

བོད་པ་ཆ་བཞག་ན། བོད་ཀྱི་ལོ་རྒྱུས་ནང་ཆོས་རྒྱལ་མུ་ནེ་བཙན་པོས་དབུལ་

ཕྱུག་ལན་གསུམ་སྙོམས་པས་དེ་ཡང་གསར་བརྗེ་ཞིག་ཡིན། ཡང་སྔར་བོད་དུ་བོན་
གྱི་ཆོས་ལུགས་ཡོད་བཞིན་པ་ཡིན། འོན་ཀྱང་དེ་ཙམ་ལ་ཆོག་ཤེས་མ་གནང་བར།

ཆོས་རྒྱལ་སྲོང་བཙན་སྒམ་པོའི་སྐུ་དུས་རྒྱ་གར་གྱི་ནང་ཆོས་ལ་གཞི་ནས་ཐུགས་

152

༧གོང་ས་༧སྐྱབས་མགོན་ཆེན་པོ་མཆོག

སྣང་གནང་བ་དང་། ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་དུས་སུ་མཁན་ཆེན་ཞི་བ་

འཚོ་དང་། སློབ་དཔོན་པདྨ་འབྱུང་སོགས་རྒྱ་གར་ནས་བོད་དུ་ཆེད་མངགས་གདན་
ཞུ་གནང་བ་དེ་ཡང་གསར་བརྗེའི་བྱ་བ་ཞིག་ཆགས་ཡོད།

གསར་བརྗེ་ཞེས་བརྗོད་སྐབས་རྙིང་པ་དེ་ཉིད་འཆར་ཅན་བྱས་ནས་བསྡད་པ་མ་

ཡིན་པར་གསར་པ་ཞིག་བཙུགས་ནས་རྙིང་པའི་རིགས་འགའ་ཞིག་བརྗེ་བསྒྱུར་བྱས་
པ་དེ་ལ་གསར་བརྗེ་ཞེས་བརྗོད་ཀྱི་ཡོད། དེས་ན་གནས་སྐབས་སོ་སོར་གསར་བརྗེ་
མི་འདྲ་བ་རེ་ཡོང་བ་ཡིན།

ཕྱི་ལོ་ ༡༩༤༩ ལོར་གུང་ཁྲན་ཏང་གི་འགོ་ཁྲིད་པའི་རྒྱ་ནག་མི་དམངས་སྤྱི་

མཐུན་རྒྱལ་ཁབ་བཙུགས་པའི་རྗེས་སུ་ཡང་འགྱུར་བ་མང་པོ་ཞིག་ཕྱིན་ཡོད། ང་ཚོ་
བོད་ཀྱི་ས་ཆར་ཐོག་མར་མདོ་སྟོད་སྨད་ཁུལ་དུ་འགྱུར་བ་མང་པོ་སྐབས་དེ་དུས་ནས་

ཕྱི ན ་ཟི ན ་པ་རེ ད ། དེ ་ ཡང་གསར་བརྗེ འི ་ རི མ ་པ་གཅི ག ་ཡི ན ། དེ ་ རྗེ ས ་ཕྱི ་ ལོ ་
༡༩༥༦།༡༩༥༧ ལོ་ཙམ་ནས་དྲག་གནོན་བྱས་པའི་གསར་བརྗེའི་རིམ་པ་གཅིག་
ཀྱང་བྱུང་ཡོད།

དེ་བཞིན་རིག་གནས་གསར་བརྗེ་ཆེན་པོའི་སྐབས་སུ་གཏོར་བཤིག་ཤུགས་

ཆེ་བཏང་ཡོད། དེ་ཡང་གསར་བརྗེའི་རིམ་པ་གཅིག་ཡིན། དེ་རྗེས་ཕྱི་ལོ་ ༡༩༥༩
ལོར་གསར་བརྗེ་ལྟ་བུ་ཞིག་བྱུང་ཡོད། དེ་རྗེས་ལོ་རབས་བརྒྱད་ཅུ་པའི་ནང་དུ་ཞི་
བའི་ངོ་རྒོལ་ཞིག་བྱུང་ཡོད། དེ་ནས་བོད་ཆོལ་ཁ་གསུམ་ཁྱོན་ཡོངས་ལ་ཞི་བའི་ངོ་
རྒོལ་ཤུགས་ཆེ་བྱུང་བ་ནི་སྔ་ལོ་ཕྱི་ལོ་ ༢༠༠༨ ལོའི་ཞི་རྒོལ་ཆེན་མོ་དེ་ཆགས་ཡོད།

དེ་ལ་གསར་བརྗེ་ཞེས་བརྗོད་དགོས་མིན་མི་ཤེས། ང་ཕྱི་ལོ་ ༢༠༠༨ ལོའི་དགུན་

153

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཁར་ཝཱ་རཱ་ཎ་སིའར་ཨ་མདོ་བ་ཞིག་ཐུག་འཕྲད་བྱུང་བས། ཨ་མདོ་བ་དེས་ང་ཚོ་མི་

རབས་གསུམ་གྱི་སེམས་ཀྱི་སྡུག་བསྔལ་ད་ལམ་ཕྱིར་སྟོན་པ་རེད། མ་འོངས་པར་
ཡང་ཇི་སྲིད་རྒྱ་ནག་གི་དངོས་གནས་བོད་ཀྱི་ཐོག་ཏུ་དངོས་ཡོད་གནས་ཚུལ་དང་
འཚམས་པའི་ལག་ལེན་ཞིག་མ་བསྟར་ན་མ་འོངས་འབྱུང་འགྱུར་གྱི་མི་རབས་ནས་

མི་རབས་མུ་མཐུད་ནས་བསམ་བློའི་ངར་ཤུགས་དེ་གནས་ཀྱི་རེད་ཅེས་བརྗོད་ཀྱི་

འདུག་པ་དེ་ལྟར་རེད། གསར་བརྗེ་ཞེས་ལམ་གསར་པ་གཏོད་པ་ལྟ་བུ་ཞིག་ཤོད་རྒྱུ་
མི་འདུག དེ་དག་སྐབས་ཐོབ་སོ་སོར་གོ་བ་ལེན་ཕྱོགས་ཤིག་ཡོད། འདི་ངའི་བསམ་
ཚུལ་ཡིན།

གནས་ཚུལ་བྱུང་བ་ཞིག་ལ་ལམ་སང་རྡོག་སྒྲུག་བརྒྱབ་པ་སྟེ། རྗེ་བདག་ཉིད་

ཆེན་པོས་ལམ་རིམ་ཆེན་མོའི་ནང་། སྒོམ་ཐམས་ཅད་འཇོག་སྒོམ་འབའ་ཞིག་ཡིན་
ཞེས་བརྗོད་པ་དེ་ནས་རྡོག་གཅིག་བཟུང་སྟེ་ནས་རྡོག་ཐམས་ཅད་འདི་ཁོ་ནའོ་ཞེས་
བརྗོད་པ་དང་གཅིག་པ་རེད་ཅེས་གསུངས་ཡོད། སྒོམ་ལ་འཇོག་སྒོམ་ཙམ་མིན་པར་

དཔྱད་སྒོམ་ཡོད་ལ། མོས་སྒོམ་སོགས་སྒོམ་ལ་མང་པོ་ཞིག་ཡོང་གི་ཡོད། དེ་ལྟར་རྗེ་
བདག་ཉིད་ཆེན་པོས་གསུངས་པ་དེ་ལྟར་ཡིན། གསར་བརྗེ་ཞེས་བརྗོད་ཀྱང་། ངོ་བོ་
མི་འདྲ་བ་དང་། རྣམ་པ་མི་འདྲ་བ་སོགས་སྐབས་ཐོབ་སོ་སོར་བལྟོས་ས་བལྟོས་

འཇོག་གིས་བཞག་དགོས་པ་ལས། དེ་ནི་ལས་སླ་པོའི་ཐོག་ནས་རྐྱེན་ཞིག་བྱུང་བ་
གཅིག་ལ་འདི་དང་འདི་རེད་ཅེས་འུད་ཤོབ་ཤུགས་ཆེ་བཤད་ན་དགོས་པ་ཆེ་བ་གང་
ཡང་མེད། དེ་ནི་ཁྱེད་རང་གི་བསམ་ཚུལ་རེད། དེབ་དེ་ངས་མཐོང་མ་བྱུང་།
བདག་ལ་ཐོག་མཐའ་ཡོད་མེད་དང་ཚེ་སྲོག་གཅིག་མིན་སྐོར།

154

༧གོང་ས་༧སྐྱབས་མགོན་ཆེན་པོ་མཆོག

དྲི་བ་དང་པོ། སྤྱི་ནོར་ྋགོང་ས་ལྷ་མིའི་རྣམ་འདྲེན་ཆེན་པོ་མཆོག་ལ་སྒོ་གསུམ་

གུས་ཕྱག་སྔོན་དུ་སོང་བ་དང་ཆབས་ཅིག བཀའ་འདྲི་ཞུ་རྒྱུའི་དྲི་བ་དང་པོ་ནི། ད་ལྟ་
ང་རང་ཚོའི་ཕུང་པོ་ལ་བཏགས་པའི་བདག་ཟེར་བ་དེ་ལ་ཐོག་མ་དང་མཐའ་མ་བཞག་
ཐུབ་བམ་མི་ཐུབ།

བཀའ་ལན། དེ་སྐོར་སྔར་ངོས་ནས་བཤད་པའི་དེབ་ཁྱེད་རང་གིས་ཀློག་མི་

འདུག དེབ་དེའི་ནང་དེ་སྐོར་གསལ་པོ་ཡོད། དེབ་དེའི་ནང་བདག་ལ་ཐོག་མ་མེད་
ཅེས་ལབ་ཟིན་པ་རེད།

དྲི་བ་གཉིས་པ། མདང་དགོང་དགེ་བཤེས་ལགས་ནས་ཚེ་དང་སྲོག་གཉིས་

གཅིག་པ་རེད་ཅེས་གསུངས་སོང་། ཚེ་དང་སྲོག་གཉིས་གཅིག་ཡིན་ན། གལ་སྲིད་ང་

ཚོ་མི་གྲོངས་ཟིན་རྗེས་ཚེ་ལྷག་གི་སྐོར་གསུང་གི་འདུག དེའི་ཚེ་དེ་གང་འདྲ་ཞིག་ལ་
བཞག་དགོས་སམ།

བཀའ་ལན། སྲོག་ནི་ཚེ་ཡིན་དྲོད་དང་ནི། །རྣམ་ཤེས་རྟེན་གང་ཡིན་པའོ། །ཞེས་

གསུངས་པ་ལྟར་ཚེ་དང་སྲོག་ལ་སྔགས་ཀྱི་གཞུང་ནས་གསུང་ཚུལ་གཅིག་དང་།
མཛོད་ནས་གསུང་སྟངས་གཅིག་ཡོད། འོན་ཀྱང་ངས་ཞིབ་ཕྲ་མི་ཤེས།

155

མཇུག་བསྡོམས་ལམ་སྟོན་བཀའ་སློབ།
སེམས་བཏུལ་ནས་ཞི་བདེ་སྐྲུན་ཐབས།

འདི་ལོའི་སློབ་གྲྭ་ཁག་གི་ཆོས་གྲོགས་ཕོ་མོ་ཚོ་ཐུག་རྒྱུའི་གོ་སྐབས་བྱུང་བར་

ཧ་ཅང་དགའ་པོ་བྱུང་། ང་ཚོ་མི་སྒེར་སོ་སོའི་ངོས་ནས་བཤད་ན། མི་ཚེ་དོན་དང་
ལྡན་པ་ཞིག་བྱ་རྒྱུའི་འདོད་པ་ཚང་མར་ཡོད། མི་ཚེ་དོན་དང་ལྡན་པ་ཞེས་པའི་གོ་
དོན་ནི། མི་ཚེ་སྐྱིད་པོ་ཡོང་བ་དེ་ཡིན། མི་ཚེ་སྐྱིད་པོ་དེ་ཡང་གཞན་གྱི་བདེ་བ་ཁྱད་

དུ་བསད་ན་སྐྱིད་པོ་ཡོང་རྒྱུ་མེད་ལ། མི་མང་པོ་ཞིག་གིས་གཞན་ལ་བཤུ་གཞོག་
བཏང་བ་དང་། མི་མང་པོར་དབང་ཡོད་བཤད། མི་གཞན་ལ་སྐྱག་རྫུན་བཤད་པ་

སོགས་བྱས་ཏེ་རང་ཉིད་བདེ་སྐྱིད་ཡོང་ཐབས་བྱས་ན་དེ་ནི་ཡོངས་སུ་ནོར་བ་ཞིག་

ཡིན། དཔེར་ན། གུང་ཁྲན་ཏང་གིས་མི་མང་ལ་དབང་ཡོད་བཤད་པ་དང་། མི་ལ་ཐུབ་
ཚོད་བཏང་། མིའི་རང་དབང་འཕྲོག་པ་བཅས་བྱས་ཏེ་མིའི་བདེ་སྐྱིད་འཛུགས་སྐྲུན་
བྱེད་ཀྱི་ཡོད་བརྗོད་ན་དེ་ནི་ཧ་ཅང་ཁག་པོ་ཡིན།

དེས་ན་རྒྱུ་མཚན་ལྡན་པའི་ཐོག་ནས་མིའི་བདེ་སྐྱིད་བསྐྲུན་རྒྱུ་ནི་མི་ཚང་མའི་

ཐོབ་ཐང་ཡིན་པར་མ་ཟད་འོས་པ་ཞིག་ཀྱང་ཡིན། ཐ་ན་དུད་འགྲོ་དག་ལའང་ཐོབ་ཐང་
ཡོད་པ་ཡིན། དེར་བརྟེན་དཀར་ཟས་བསྟེན་རྒྱུ་ཧ་ཅང་གལ་འགངས་ཆེན་པོ་ཞིག་

ཆགས་ཡོད། དེ་སྔ་ནས་བོད་པའི་སྤྱི་ཚོགས་ནང་དམར་ཟས་སྤོང་མཁན་ཇེ་མང་ནས་

156

༧གོང་ས་༧སྐྱབས་མགོན་ཆེན་པོ་མཆོག

ཇེ་མང་དུ་སོང་ཡོད། དེ་དག་ཧ་ཅང་ཡག་པོ་རེད།

ད་ལྟ་སྐབས་འདིར་བརྗོད་རྒྱུའི་དོན་གཙོ་བོ་ནི། རང་ཉིད་ཀྱི་སེམས་ལ་བདེ་

སྐྱིད་ཡོང་ཐབས་ལ་གོང་དུ་འགྲེལ་བཤད་བྱས་པ་ལྟར་ཡིན་ལ། སྔར་ནས་བཤད་པའི་
དེབ་ཐོག་ཏུ་ཡོད་པ་རྣམས་ཀློགས་དང་ཁྱེད་རང་ཚོས་ཤེས་ཀྱི་རེད། ང་རང་སྒེར་གྱི་

ཉམས་མྱོང་གི་ཐོག་ནས་བཤད་ན། སེམས་དུལ་བ་བྱུང་ན་ཏན་ཏན་སེམས་ནང་ཞི་
བདེ་མང་བ་ཡོང་བ་དང་། དཀའ་ངལ་ཞིག་འཕྲད་ཀྱང་དེ་ལ་གདོང་ལེན་བྱ་རྒྱུར་ཕན་

ཐོགས་ཆེན་པོ་ཡོད་པ་མྱོང་བས་གྲུབ་པ་ཞིག་ཡིན། དེས་ན་གཙོ་བོ་བསམ་བློ་གཏོང་

སྟངས་ཐོག་ནས་ཁྱད་པར་ཆེན་པོ་ཡོད་པ་ཡིན། ཕྱིའི་དངོས་པོ་ཁོ་ནའི་ཐོག་བསམ་
བློ་གཏོང་བ་དང་། ཡང་ན་དངུལ་རྐྱང་རྐྱང་ལ་བསམ་བློ་བཏང་ན་དེ་ནི་ནོར་བ་ཡིན།

འཛམ་གླིང་འདིའི་ནུབ་ཕྱོགས་པ་སྤྱི་ཡོངས་ཀྱི་ཆ་ནས་བཤད་ན། དངོས་པོ་རྐྱང་རྐྱང་
ལ་དོ་སྣང་བྱེད་མཁན་ཞིག་ཡིན། སྤྱི་ཚོགས་དེའི་ནང་མ་སྐྱིད་པ་ཤུགས་ཆེན་པོ་

ཡོད། དཔེར་ན་ཉི་ཧོང་ལྟ་བུར་ཆ་བཞག་ན། དངོས་པོ་ཡར་རྒྱས་ལ་ཤུགས་ཆེན་པོ་
བརྒྱབ་སྟེ། དངོས་པོ་ཡར་རྒྱས་ཆེན་པོ་ཕྱིན་ཡོད། འོན་ཀྱང་གཞོན་སྐྱེས་མང་པོའི་

ནང་སེམས་པ་མ་སྐྱིད་པ་བྱེད་མཁན་མང་པོ་ཡོད། སློབ་ཕྲུག་རང་ཤི་རྒྱག་མཁན་ཇེ་
མང་ཇེ་མང་དུ་འགྲོ་བཞིན་ཡོད། དེ་བཞིན་ཧི་མ་ལ་ཡའི་རི་རྒྱུད་ཀྱི་ཁུལ་དུ་ཡང་
དངོས་པོ་ཡར་རྒྱས་ཤུགས་ཆེན་པོ་ཕྱིན་ཡོད་ཀྱང་། རང་ཤི་རྒྱག་མཁན་ཡང་མང་དུ་
འགྲོ་གི་འདུག་ཅེས་བརྗོད་མཁན་ཡོད།

དེ་བཞིན་ཨ་རིའི་ནང་ཆ་བཞག་ཀྱང་། མི་སྨྱོན་པས་དོན་མེད་མང་པོ་བསད་

པའི་གནས་ཚུལ་ཡོང་གི་ཡོད། དེའི་རྒྱུ་མཚན་གང་ཞིག་ཡིན་ནམ། དེང་སྐབས་རྒྱ་

157

བོད་ཀྱི་ནང་ཆོས་ངོ་སྤྲོད་སྙིང་བཅུད།

ནག་ལ་ཆ་བཞག་ནའང་། ཁ་སང་རང་སྦི་སྦི་སིའི་གསར་འགྱུར་ནང་བཤད་པར། རྒྱ་

ནག་གི་ཁྲིམས་ཁང་ཞིག་ནང་མི་གཅིག་འཛུལ་སྟེ་ཁྲིམས་རྩོད་པ་སོགས་མི་ཁ་ཤས་

བསད་པ་དང་། ཐ་མ་ཁོ་རང་ཡང་རང་ཤི་བརྒྱབ་པའི་གནས་ཚུལ་བརྗོད་ཀྱི་འདུག ཉེ་
ཆར་ཕྲུ་གུའི་སེམས་པ་མ་སྐྱིད་པ་དེ་འདྲ་བུ་གསོ་ཁང་ལྟ་བུར་ཡོང་སྟེ་ཕྲུ་གུ་བསད་

པའི་གནས་ཚུལ་ཡང་མང་པོ་བྱུང་ཡོད། དེ་དག་ལ་སྤྱི་ཚོགས་ཚན་རིག་པ་དག་གིས་
འགྲེལ་བཤད་བརྒྱབ་པར། མི་དེ་དག་སེམས་མ་སྐྱིད་པ་བྱུང་སྟེ་གནས་ཚུལ་དེ་

བཟོས་པ་རེད་ཅེས་བརྗོད་འདུག དེ་ཚོའི་གྲས་ཀྱི་འགའ་ཞིག་ནི་དངོས་པོའི་ཐོག་

ནས་དཀའ་ངལ་འཕྲད་པའང་ཡོད། མདོར་ན་དངོས་པོ་ཡར་རྒྱས་ཕྱིན་པ་གཅིག་
པུས་བདེ་སྐྱིད་ཆ་ཚང་ཞིག་ཡོང་ཐབས་མེད་པ་ཧ་ཅང་གསལ་པོ་རེད།

དཔེར་ན། ཉེ་བའི་ཆར་བོད་ཀྱི་སྐྱེ་དགུ་མདོར་ས་ཡོམ་གྱི་གནོད་འཚེ་བྱུང་

སྐབས་ཧོང་ཀོང་ནས་ཡིན་པའི་རྒྱ་རིགས་གསར་འགོད་པ་ཞིག་སྐྱེ་དགུ་མདོར་ཕྱིན་
པ་དང་། ཁོང་དེ་སྔོན་ཟི་ཁྲོན་དུ་ས་ཡོམ་གྱི་གནོད་འཚེ་བྱུང་སྐབས་ཀྱང་ཟི་ཁྲོན་ཁུལ་
དུ་བསྐྱོད་ཡོད། མདོར་ན་དེ་གཉིས་ཀའི་ནང་མི་མང་པོ་འཆི་སྐྱོན་དང་རྨས་སྐྱོན་བྱུང་

ཡོད། མི་དེ་དག་ལ་སྡུག་བསྔལ་བྱུང་ཚུལ་གཅིག་པ་ཡིན་ན་ཡང་། ཟི་ཁྲོན་གྱི་རྒྱ་

རིགས་རྣམས་ཀྱི་སྡུག་བསྔལ་དེ་ཁོང་ཁྲོའི་རྣམ་པར་འགྱུར་ཏེ་སྡུག་སྐད་བརྒྱབ་པ་
སོགས་མི་བཟོད་པ་ལྟ་བུ་བྱེད་ཀྱི་འདུག སྐྱེ་དགུ་མདོའི་བོད་རིགས་རྣམས་དེ་འདྲ་མི་
འདུག སྡུག་བསྔལ་བྱུང་ཡང་ཞི་འཇམ་ཐོག་སྡོད་ཀྱི་འདུག་ཅེས་བརྗོད་ཀྱི་འདུག དེ་

ནི་རིག་གཞུང་དང་འབྲེལ་བ་ཡོད་པ་དང་། རིག་གཞུང་དེའི་རྩ་བ་ནང་ཆོས་དང་
འབྲེལ་ནས་ཡོང་གི་ཡོད།

158

༧གོང་ས་༧སྐྱབས་མགོན་ཆེན་པོ་མཆོག

བོད་མི་རིགས་ཀྱི་གཟི་བརྗིད་སྟོན་ཐབས།

ནུབ་ཕྱོ ག ས་པའི ་ རི ག ་གཞུང་ཞེ ས ་བརྗོ ད ་ན་ཡེ ་ ཤུའི ་ ཆོ ས ་དང་འབྲེལ་བ་

ཤུགས་ཆེན་པོ་ཡོད་པ་དང་། བོད་ཀྱི་རིག་གཞུང་ཞེས་བརྗོད་ན་ནང་པའི་ཆོས་དང་
འབྲེལ་བ་ཤུགས་ཆེན་ཡོད། དེའི་ཐོག་ནས་མིའི་བསམ་བློ་གཏོང་ཕྱོགས་ལ་ཁྱད་
ཆེན་པོ་ཡོད་པ་ངེས་ཏན་རེད་འདུག དེར་བརྟེན་ང་རང་སྒེར་གྱི་ངོས་ནས་བཤད་ན།

མི་ཚེ་སྐྱིད་པ་ཞིག་ཡོང་བ་ལ་ནང་ཆོས་ཀྱིས་ཕན་ཐོགས་ཆེན་པོ་བྱུང་། ཚེ་ཕྱི་མའི་
བསམ་བློ་མ་བཏང་བར་ཚེ་འདི་ཁོ་ནའི་དབང་དུ་བྱས་ཀྱང་། སེམས་ཀྱི་འགྲོ་སྟངས་

དང་བདེ་སྡུག་གི་འགྲོ་སྟངས་རྣམས་རྒྱ་ཆེན་པོ་ཞིག་ཤེས་པ་དང་། ལྷག་པར་རྟེན་
འབྱུང་གི་གོ་བ་ཞིག་སླེབས་དུས། ལྟ་སྟངས་ཧ་ཅང་གཞི་རྒྱ་ཆེ་རུ་འགྲོ་བ་དང་། རྟེན་

འབྱུང་གི་ལྟ་བའི་གོ་བ་མེད་ན། རྐྱེན་ངན་ཞིག་འཕྲད་སྐབས་འདི་འདྲའི་སྡུག་པ་ལ་
ཨང་བསམ་པ་དང་། ཡང་རྐྱེན་བཟང་པོ་ཞིག་འཕྲད་སྐབས་འདི་འདྲའི་ལེགས་པ་ལ་
ཨང་བསམ་པའི་ཐོག་ནས་བསམ་བློ་གཏོང་བ་ལས་གཞན་གང་ཡང་མེད། རྟེན་འབྱུང་

དང་རྒྱུ་འབྲས་རྟེན་འབྲེལ་བལྟོས་གྲུབ་ཅེས་བརྗོད་སྐབས། ཧ་ཅང་གི་རྒྱ་ཆེན་པོ་ཞིག་
ཆགས་ཏེ། ཁོང་ཁྲོ་ཟ་ན་ཡང་ཟ་ས་མེད་པ་ཞིག་དང་། མཛུབ་མོ་འཛུགས་ས་མེད་པ་
ལྟ་བུ་ཞིག་ཆགས་འགྲོ་གི་ཡོད།

དེ་བཞིན་ང་ཚོ་བོད་མི་རིགས་གཅིག་གི་ངོས་ནས་བཤད་ན། བོད་མི་རིགས་

ཀྱི་གཟི་བརྗིད་སྟོན་རྒྱུ་དང་། མི་རིགས་ཀྱི་ནུས་པ་སྟོན་ས་གཙོ་བོ་གཅིག་ནང་པ་
སངས་རྒྱས་པའི་ཆོས་འདི་ཡིན། དེ་ལ་ཁྱེད་རང་ཚོས་དོ་སྣང་ཡག་པོ་བྱེད་དགོས།

དེ་ལྟར་བྱས་ན་རང་ཤུགས་ཀྱིས་བོད་ཡིག་གི་ཐོག་ལ་དོ་སྣང་སླེབས་པ་དང་། བོད་

159

བོད་ཀྱི་ནང་ཆོས་ངོ་སྤྲོད་སྙིང་བཅུད།

ཡིག་གི་མཐོང་ཡང་སླེབས་ཡོང་བ་ཡིན་ཞེས་བརྗོད་རྒྱུ་གཅིག་དེ་ཡིན།

དེ ་ མི ན ་བོ ད ་མི ་ རི ག ས་ལ་ཆོ ས ་དང་རི ག ་གཞུང་ཕྱུག་པོ ་ ཞི ག ་ཡོ ད ་པ་འདི །

འཛིན་སྐྱོང་སྤེལ་གསུམ་བྱེད་སྟངས་དེ་ཡང་དེང་དུས་ཀྱི་ཤེས་ཡོན་ཡོད་པའི་ཐོག་

ནས་བྱེད་དགོས་པ་ལས། དེང་དུས་ཀྱི་ཤེས་ཡོན་མེད་ན་ལག་པ་མེད་པ་ལྟར་གྱུར་
ནས་ལྷག་བསམ་ཡོད་ཀྱང་འགུལ་བསྐྱོད་བྱེད་མི་ཐུབ་པ་ཡིན། དེས་ན་གོང་དུ་བརྗོད་
པ་ལྟར་གྷན་དྷི་ལྟ་བུར་འཚེ་མེད་ཞི་བའི་ལྟ་བ་དང་། རྒྱ་གར་གྱི་ཐོབ་ཐང་རྣམས་རྩོད་
རྒྱུའི་ལྷག་བསམ་དང་སྙིང་སྟོབས་ཕུལ་དུ་ཕྱིན་པ་ཡོད་པ་དེའི་ཐོག་དེང་དུས་ཀྱི་ཤེས་

ཡོན་མེད་ན་དེ་ལྟར་གནང་ཐུབ་རྒྱུ་ཧ་ཅང་ཁག་པོ་ཡིན། དེར་བརྟེན་དེང་དུས་ཀྱི་
ཤེས་ཡོན་དེ་དག་ཀྱང་ཧ་ཅང་གལ་འགངས་ཆེན་པོ་ཆགས་ཡོད།

ང་ཚོ་བོད་པར་ཡང་དེ་བཞིན་དུ་དེང་དུས་ཀྱི་ཤེས་ཡོན་ཆ་ཚང་དགོས་རྒྱུ་ཧ་

ཅང་གལ་ཆེན་པོ་ཡིན། དེས་ན་ཁྱེད་རང་སློབ་ཕྲུག་རྣམས་ཀྱིས་ང་ཚོ་བོད་རང་ཉིད་

ཀྱི་སངས་རྒྱས་ཀྱི་ཆོས་དང་འབྲེལ་བའི་རིག་གཞུང་དང་། དེ་ཡི་རྩ་བ་སངས་རྒྱས་
པའི་ཆོས་ཀྱི་ལྟ་གྲུབ་དེ་དག་ཡག་པོ་ཤེས་པ་བྱེད་དགོས་པའི་ཐོག དེང་དུས་ཀྱི་ཤེས་

ཡོན་ཡང་ཚད་ལོངས་པའི་སློབ་སྦྱོང་བྱ་རྒྱུ་ཧ་ཅང་གལ་གནད་ཆེན་པོ་ཡིན་པས་
ཁྱེད་རང་ཚོའི་སེམས་ལ་བཞག་དགོས། དེ་མིན་ང་ཚོས་མི་རིགས་གཅིག་གི་བདེན་

དོན་འཐབ་རྩོད་བྱེད་ཀྱི་ཡོད། མི་རིགས་གཅིག་གི་བདེན་དོན་འཐབ་རྩོད་བྱེད་སྐབས་
མི་ཐོག་བརྗེ་འགྲོ་གི་ཡོད། དཔེར་ན། ང་ཚོའི་མི་ཐོག་ལ་ཆ་བཞག་ན་ལོ་བདུན་ཅུ་དོན་

གྲངས་ནང་སླེབས་པའི་མི་ཐོག་རྣམས་རིམ་པས་རྫོགས་འགྲོ་གི་རེད། ཁྱེད་རང་ཚོ་
ལོ་ཉི་ཤུ་སུམ་ཅུའི་ནང་དུ་སླེབས་པ་རྣམས་ང་ཚོའི་མི་ཐོག་གི་མཇུག་མཐུད་མཁན་

160

༧གོང་ས་༧སྐྱབས་མགོན་ཆེན་པོ་མཆོག

ཡིན། དེས་ན་ཁྱེད་རང་ཚོར་དམིགས་བསལ་གྱི་ལས་འགན་ཡོད་པ་ཞིག་ཡིན། ང་
ཚོའི་དུས་ཚོད་གཉན་འཕྲང་འདི་ལྟ་བུའི་གནས་སྐབས་སུ་བོད་མི་རིགས་ལོ་ངོ་སྟོང་

ཕྲག་ཁ་ཤས་ཀྱི ་ ལོ ་ རྒྱུས་ཡོ ད ་པའི ་ ནང་མི ་ རི ག ས་འདི འི ་ འཕེ ལ ་གྲི བ ་ཀྱི ་ གནས་
སྟངས་ད་ལྟའི་དུས་ཚོད་འདི་ལས་གཉན་འཕྲང་ཆེ་བ་ཞིག་དང་གལ་འགངས་ཆེ་བ་
ཞིག་བྱུང་མེད།

སངས་རྒྱས་ཀྱི་བསྟན་པ་སྤྱིའི་ཆ་ནས་བཤད་ན། བོད་མི་རིགས་ཀྱིས་དུས་ད་

ལྟ་བར་དུ་བདག་པོ་བརྒྱབ་པ་དང་། སངས་རྒྱས་ཀྱི་བསྟན་པ་ཆ་ཚང་འཛིན་མཁན་

གྱི་སྐད་ཡིག་ཀྱང་བོད་ཡིག་འདི་ཡིན། ང་ཚོ་ནི་བོད་ཡིག་བེད་སྤྱོད་བྱེད་མཁན་དང་།

བོད་ཡིག་ནི་ང་ཚོའི་རང་སྐད་ཡིན། དེས་ན་འཛམ་གླིང་འདིའི་ཐོག་སངས་རྒྱས་ཀྱི་

བསྟན་པ་ཆ་ཚང་བ་མུ་མཐུད་འཛིན་སྐྱོང་སྤེལ་གསུམ་བྱེད་པ་ལ་བོད་མི་རིགས་འཚོ་
གནས་ཐུབ་དགོས་རྒྱུ་ཧ་ཅང་གལ་ཆེན་པོ་ཡིན། དེར་བརྟེན་ང་ཚོ་བོད་མི་རིགས་ཀྱི་
བདེན་དོན་གསལ་ཐབས་བྱ་རྒྱུ་འདི་སངས་རྒྱས་བསྟན་པ་དང་འབྲེལ་བ་ཡོད་པ་

ཞིག་ཡིན། དེས་ན་ཁྱེད་རང་ཚོ་མི་རབས་རྗེས་མ་ཚོས་ང་ཚོའི་དཀའ་ངལ་སེལ་ཐུབ་

པ་དང་། གཉན་འཕྲང་དེ་ལས་གྲོལ་ཐུབ་པ་ཚང་མའི་སེམས་ནང་བཞག་ནས། ལས་
འགན་འཁུར་དགོས་རྒྱུ་ཧ་ཅང་གལ་ཆེན་པོ་ཡིན། དེ་ལྟར་བྱས་ན་བདེན་མཐའ་རིམ་

པས་གསལ་ཡོང་བ་དང་། ཕྱིན་ཆད་བོད་ནང་གཞིས་བྱེས་མཉམ་འཛོམས་བྱུང་
མཚམས། སྔར་གྱི་བོད་དེ་འདས་ཟིན་པ་རེད། སྔར་གྱི་བོད་དེ་ཆ་ཚང་ཞིག་བྱུང་ན་
བསམ་པའི་རེ་བ་རྒྱག་མཁན་དང་། རྨི་ལམ་གཏོང་མཁན་བོད་པ་མི་སུ་གཅིག་ཀྱང་

མེད། དེང་རབས་དང་མཐུན་པའི་བོད་པ་ཞིག་བྱ་དགོས་པ་ལས། སྔར་གྱི་སྤྱི་ཚོགས་

161

བོད་ཀྱི་ནང་ཆོས་ངོ་སྤྲོད་སྙིང་བཅུད།

རྙིང་པའམ་དངོས་པོ་ཡར་རྒྱས་མེད་ཅིང་། སྤྱི་ཚོགས་ཀྱི་ལམ་ལུགས་གུ་དོག་པོ་

དེའི་ཐོག་སྡོད་རྒྱུའི་དུས་ཚོད་ཡོལ་ཟིན་པ་རེད། ད་ཆ་ང་ཚོས་དེང་རབས་དང་མཐུན་
པའི་སྤྱི་ཚོགས་ཤིག་དང་། དེང་རབས་དང་མཐུན་པའི་མི་སྡེ་ཞིག་འཛུགས་སྐྲུན་

བྱེད་དགོས་པ་ཡིན། དེས་ན་དེང་དུས་ཀྱི་ཤེས་ཡོན་དང་། དེང་དུས་ཀྱི་ལག་རྩལ། དེ་
དག་གི་གཞི་རྟེན་ས་རང་ཉིད་བོད་མི་རིགས་ཀྱི་སྐད་ཡིག་གཞི་ལ་བཞག་པའི་ཆོས་
དང་རིག་གཞུང་རྣམས་ཉམས་མེད་རྒྱུན་འཛིན་གྱིས། ལྷག་བསམ་དང་། བསམ་བློའི་

ནུས་པ་ཡོད་པ་ཞིག་བྱུང་ན། རང་ཉིད་སྒེར་སྐྱིད་པ་སྨོས་ཅི། སྤྱི་ཚོགས་དང་མི་
རིགས་སྤྱི་ལའང་ཞབས་འདེགས་དང་ཕན་ཐོགས་བྱེད་ཐུབ་པ་ཞིག་ཡོང་རྒྱུ་ཡིན།

དེས་ན་ཁྱེད་རང་ཚོས་གཟབ་གཟབ་བྱེད་དགོས། སྣེ་ཁ་གཅིག་མཐོང་བ་དེ་ལ་ཡིད་
དབང་འཕྲོག་སྟེ་སྡོད་རྒྱུ་ཞིག་མིན། ཕྱོགས་ཐམས་ཅད་ལ་བལྟས་ནས་དེའི་གནས་

སྟངས་ལ་གཞིགས་པའི་རང་ཉིད་ཀྱིས་བསམ་བློ་གཏོང་དགོས་པ་ལས། གཡག་ཞར་
གྱི་རྩྭ་བཟས་པ་ལྟར་ཕྱོགས་གཅིག་ཁོ་ནར་བལྟས་ཏེ་བསྡད་ན་འགྲིགས་ཐབས་མེད་
ཅེས་འདི་ཁྱེད་རང་ཚོར་བརྗོད་འདོད་བྱུང་།

བོད་མིའི་རང་དབང་འཐབ་རྩོད་ཀྱི་སྔ་ཕྱིའི་འཕེལ་རིམ།

སང་ཉིན་བཀའ་བློན་ཁྲི་པ་དང་ཁྱེད་རང་ཚོ་ཕན་ཚུན་བགྲོ་གླེང་བྱེད་རྒྱུའི་གོ་

སྒྲིག་ཡོད་པ་ཧ་ཅང་ཡག་པོ་བྱུང་འདུག ད་ལྟ་ང་ཚོ་བོད་ཀྱི་དཀའ་ངལ་འདི་སངས་
རྒྱས་ཀྱི་བསྟན་པ་ཉམས་པར་བརྟེན་ནས་དཀའ་ངལ་འཕྲད་པ་ཞིག་མིན། ཆབ་སྲིད་

ཀྱི་ཐོག་ནས་བོད་ཀྱི་རང་དབང་བརླགས་ཏེ་དཀའ་ངལ་འཕྲད་པ་ཡིན། དཀའ་ངལ་
འདི་རང་དབང་གི་ཐོབ་ཐང་རྩོད་པའི་ཐོག་ནས་སེལ་དགོས་པ་ཞིག་ཡིན་སྟབས།

162

༧གོང་ས་༧སྐྱབས་མགོན་ཆེན་པོ་མཆོག

དེའི་སྐོར་ལ་ང་ཚོས་ད་བར་ལས་ཀ་ཇི་ལྟར་བྱས་པ་ཡོད་པ་དང་། ད་ལྟ་ཇི་ལྟར་བྱེད་

བཞིན་ཡོད་པ། དེ་དག་གི་རྒྱུ་མཚན་གང་དང་། དམིགས་ཡུལ་དང་དགོས་པ་གང་

ཡིན། དངོས་ཡོད་གནས་ཚུལ་དང་འཚམས་ཀྱི་ཡོད་མེད་སོགས་ཀྱི་གནས་ཚུལ་
ཞིབ་ཕྲ་བཀའ་བློན་ཁྲི་པ་ནས་བཀའ་གནང་གི་རེད། ཁྱེད་རང་ཚོར་དྲི་བ་གང་ཞིག་
ཡོད་ཀྱང་རིན་པོ་ཆེར་ཐད་ཀར་བཀའ་འདྲི་ཞུ་དགོས།

མདོར་ན་གཞོན་སྐྱེས་ཁྱེད་རང་ཚོས་ངེས་དགོས་པ་ཞིག་ལ་ནང་ཆོས་ཀྱི་སྐོར་

ད་ལྟ་ངོས་ནས་བརྗོད་པ་དེ་དག་ཡིན། དེ་བཞིན་བོད་མི་མང་གི་རང་དབང་འཐབ་རྩོད་
བྱེད་པའི་སྐོར་ལའང་ད་ལྟ་བར་དུ་ང་ཚོས་བྱས་པ་དེ་དག་གི་དགོས་པ་དང་རྒྱུ་མཚན་

ཇི་ལྟར་ཡིན་པ་དེ་དག་ཁྱེད་རང་ཚོས་རྟོགས་པར་བྱེད་པ་ལས། འུར་ལངས་པ་ལྟ་བུ་

བྱེད་རྒྱུ་ཞིག་མིན། ང་ཚོར་རྒྱ་མིས་སྡུག་པོ་བཏང་བྱུང་། ང་ཚོས་རྒྱ་མི་ཕྱིར་འབུད་
བྱེད་དགོས་ཞེས་སྐད་བརྒྱབ་ནས་ཕན་ཐོགས་རྒྱུ་གང་ཡང་མེད། ཡང་ཁོང་ཁྲོས་ང་
ཚོ་རྒྱ་མིའི་འོག་ཏུ་ནམ་ཡང་སྡོད་ཀྱི་མིན་ཞེས་སྐད་བརྒྱབ་ཀྱང་ལམ་སང་ཕན་ཐོགས་

ཡོང་རྒྱུ་མེད། སྒྲུབ་དང་མ་གྲུབ་དང་། ཐུབ་དང་མ་ཐུབ། རན་དང་མ་རན་སོགས་
ཕྱོགས་མང་པོར་བསམ་བློ་གཏོང་དགོས་པ་ནི་རྟེན་འབྱུང་ཡིན།

ང་ཚོ་བོད་མི་རིགས་ཀྱི་རང་དབང་འཐབ་རྩོད་ལ་རྟེན་འབྱུང་གི་ལྟ་གྲུབ་ཀྱི་སྒོ་

ནས་བལྟ་དགོས་པ་ལས། ཕྱོགས་གཅིག་ཁོ་ན་བཟུང་སྟེ་ང་ལ་འདི་དགོས་ཞེས་སྐད་
བརྒྱབ་ན་ཕན་ཐོགས་མེད། རྒྱ་མི་བོད་ནས་ལོག་དགོས་ཞེས་ང་ཚོ་ཚང་མས་སྐད་

བརྒྱབ་ཀྱང་རྒྱ་མི་བོད་ནས་ལོག་ཨེ་ཡོང་། དེ་བཞིན་འཛམ་གླིང་རྒྱལ་ཚོགས་ཀྱིས་

མཚོན་པས་འཛམ་གླིང་རྒྱལ་ཁབ་གཞན་རྣམས་ཀྱིས་ཀྱང་ང་ཚོར་རྒྱབ་སྐྱོར་གྱིས་

163

བོད་ཀྱི་ནང་ཆོས་ངོ་སྤྲོད་སྙིང་བཅུད།

བོད་ནང་ཡོང་སྟེ་རྒྱ་མི་བོད་ནས་ཕྱིར་ཕུད་བྱས་ཨེ་ཡོང་། དེ་དག་དངོས་ཡོད་གནས་

ཚུལ་ཡིན། གང་ལྟར་ང་ཚོའི་མི་ཐོག་འདིར་དཀའ་ངལ་འདི་ལྟ་བུ་ཞིག་འཕྲད་པ་ནི་ལོ་
ངོ་བརྒྱ་ཕྲག་མང་པོའི་རིང་ལས་ཀ་འཐུས་ཤོར་བ་ལས་བྱུང་བ་ཡིན།

གོང་དུ་མའོ་ཙེ་ཏུང་གིས་བརྗོད་པ་དེར་བདེན་ཆ་ཕྲན་བུ་ཡོད། ཆོས་ཕྱོགས་ཁོ་

ནར་བསམ་བློ་བཏང་སྟེ་བསྡད་ཡོད། ཡང་ཆོས་ཕྱོགས་ལྟར་བྱས་ཡོད་ན་སྐྱོན་ཆ་

ལྷག་དོན་མེད། དཔེར་ན། ཕུན་སུམ་སྡེ་བཞི་ཞེས་གསུངས་ཡོད། དཔལ་འབྱོར་ཡར་

རྒྱས་དང་། དངོས་པོ་ཡར་རྒྱས་གཏོང་དགོས་ཞེས་གསུངས་ཡོད། ཐེག་པ་ཆེན་པོའི་
ཆོས་ནས་གསུངས་པ་ལྟར་ལག་ལེན་ཇི་མ་ཇི་བཞིན་བསྟར་ཡོད་ན་སྐྱོན་ཡོང་དོན་
མེད། དཔེར་ན། དབུ་མ་རིན་ཆེན་ཕྲེང་བའི་ནང་རྒྱལ་པོ་བདེ་སྤྱོད་བཟང་པོར་མགོན་
པོ་ཀླུ་སྒྲུབ་ཀྱིས་བསླབ་བྱ་གནང་བ་དེར་ལྟོས་དང་ཤེས་ཀྱི་རེད།

འོན་ཀྱང་མང་པོ་ཞིག་གིས་ཆོས་ཀྱི་མིང་འཁྱེར་ནས་རང་ཉིད་ཀྱི་ཁེ་ཕན་གྱི་

དོན་བསྒྲུབས་ནས་མང་པོ་ཞིག་འདི་ལྟར་ཕྱིན་ཡོད། དེ་ལྟ་བུར་ཆོས་ཀྱི་མིང་འཁྱེར་

ནས། ལག་ལེན་ཐོག་མི་ཕལ་པ་རྣམས་ཀྱིས་བྱས་པ་ལྟར་ཆགས་སྡང་གི་དབང་དུ་
ཕྱིན་པའི་རྐྱེན་གྱིས་བོད་ལ་འཐུས་ཤོར་ཆེན་པོ་ཕྱིན་ཡོད། འོན་ཀྱང་བོད་ཅེས་མི་

རི ག ས་འདི ་ གོ ང ་བུ་གཅི ག ་གི ་ ཐོ ག ་ཏུ་གནས་པ་འདི ་ སངས་རྒྱས་ཀྱི ་ བསྟན་པའི ་
བཀའ་དྲིན་ཡིན། ཆབ་སྲིད་ཀྱི་ཐོག་ནས་དུམ་བུ་དང་དུམ་བུ་ཕྱིན་པ་དང་། བོད་སིལ་
བུར་གྱུར་སོང་ན་ཡང་གངས་ཅན་པ་ཞེས་ཚང་མ་རྡོག་རྩ་གཅིག་ལ་སྒྲིལ་བ་འདི་བོད་

ཀྱི་སངས་རྒྱས་ཀྱི་ཆོས་ཀྱིས་བྱས་ཡོད། མདོ་སྟོད་སྨད་དང་། དབུས་གཙང་། མངའ་
རིས་ཧི་མ་ལ་ཡའི་རི་རྒྱུད་དང་བཅས་པ་སངས་རྒྱས་ཀྱི་བསྟན་པས་རྡོག་ལ་སྒྲིལ་བ་

164

༧གོང་ས་༧སྐྱབས་མགོན་ཆེན་པོ་མཆོག

ཞིག་ཡིན། དེ་ནི་ཧ་ཅང་གལ་གནད་ཆེན་པོ་ཞིག་ཡིན།

བོད་མིའི་མི་འབོར་དང་སྔར་མེད་གསར་གཏོད།

ཡང་ཆོས་ཕྱོགས་ཀྱི་མིང་གི་ཐོག་ནས་འཐུས་ཤོར་ཡང་མང་པོ་ཞིག་ཕྱིན་ཡོད།

ཆོས་ཕྱོགས་ཀྱིས་མི་འབོར་འཕེལ་རྒྱས་ལ་ཏན་ཏན་གནོད་ཡོད་པ་རེད། དཔེར་ན།
འབྲོམ་སྟོན་པ་ཞལ་བཞུགས་སྐབས་བོད་ཀྱི་མི་རྩིས་ཆེན་མོ་ཞེས་པ་མཛད་པ་ལྟར།

དེ་དུས་བོད་མི་ས་ཡ་བཅུ་ཡོད་པ་འཁོད་ཡོད། འབྲོམ་སྟོན་རྒྱལ་བའི་འབྱུང་གནས་
བྱོན་ནས་མི་ལོ་སྟོང་ཕྲག་གཅིག་མིན་ཙམ་སོང་ཡོད། དེའི་རིང་བོད་ཡི་ས་ཡ་བཅུ་
ནས་མང་དུ་འགྲོ་རྒྱུ་ལས་ལྡོག་སྟེ་ཉུང་དུ་ཕྱིན་ནས་ད་ཆ་ས་ཡ་དྲུག་ལྷག་ཙམ་གྱི་ཐོག་
ཏུ་བསྡད་ཡོད།

མ་གཞི་མུ་གེ་བྱུང་བ་དང་། ལྷ་འབྲུམ་བྱུང་བ་སོགས་ཀྱིས་མི་མང་པོ་འཆི་རྐྱེན་

བྱུང་ཡོད་ཤས་ཆེ། འོན་ཀྱང་མང་པོ་ཞིག་ནི་གྲྭ་པ་དང་བཙུན་མ་མང་དྲགས་པས་

ཡིན་པ་ཧ་ཅང་གསལ་པོ་རེད། དེས་ན་མའོ་ཙེ་ཏུང་གིས་གྲྭ་བཙུན་མང་དྲགས་པའི་

རྐྱེན་གྱིས་མི་འབོར་འཕེལ་རྒྱས་ལ་གནོད་ཡོད་ཅེས་བརྗོད་པ་དེ་ཕྱེད་ཀ་བདེན་པ་
རེད། དེ་ལའང་ང་ཚོས་བསམ་བློ་གཏོང་དགོས་པའི་གནད་ཅིག་ཡོད། གྲྭ་བཙུན་གང་
ཡོད་དེ་དག་སྤུས་དག་པོ་ཞིག་ཡོང་བ་བྱེད་དགོས། གྲངས་འབོར་མང་ཡང་སྤུས་དག་
པོ་མེད་ན་དོན་སྒོ་མ་ཚང་བ་ཡིན།

ཡང་དངོས་པོ་ཡར་རྒྱས་ཞེས་པ་ཆོས་ལ་ཁག་བཏགས་ནས་སྙིང་པོ་མེད་ཅེས་

བརྗོད་ན་མི་འགྲིགས། སྙིང་པོ་མེད་ན་རང་དོན་དེ་ཡང་སྙིང་པོ་མེད་པས་བཞག་
དགོས། འོན་ཀྱང་དེ་ལྟར་མ་བཞག་པར་རང་དོན་དེ་བསྒྲུབ་དགོས་ཀྱི་ཡོད། སྤྱི་པའི་

165

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལས་དོན་གྱི་ཐོག་ཏུ་སླེབས་སྐབས་སྙིང་པོ་མེད་པས་གཡུགས་ཞོག་ཅེས་བརྗོད་ན་
མི་འགྲིགས། དེ་སྔ་ང་ཚོ་བོད་ལ་སྔར་མེད་གསར་གཏོད་ཅེས་བརྗོད་དུས་ཧ་ཅང་

སྡུག་པོར་བརྩི་བ་དང་། དེབ་གསལ་ཞེས་སྔར་ལམ་ཁོ་ན་དེད་ནས་བྱེད་ཀྱི་ཡོད། མི་

འདི་ཚོས་སྔར་མེད་གསར་གཏོད་བྱེད་ཀྱི་འདུག་ཅེས་མི་གླེན་ལྐུགས་དེ་དག་གིས་

མགོ་ཡང་གཡུགས་ཀྱི་རེད། དེ་ནི་རྗེས་ལུས་ཡིན། ང་ཚོ་ཆོས་ཕྱོགས་ཀྱི་ཐོག་ནས་
བསམ་བློ་ཐོངས་དང་། སོ་སྐྱེ་ཐ་མལ་པའི་ས་འདི་ནས་རྣམ་མཁྱེན་གྱི་ས་ལ་འགྲོ་གི་
ཡིན་ཞེས་བརྗོད་པ་འདི་ང་ཚོས་བསྒྱུར་བཅོས་བཏང་ནས་འགྲོ་གི་ཡིན་ཞེས་བརྗོད་

ཀྱི་ཡོད་པ་ལས། སྔར་མེད་གསར་གཏོད་ཀྱིས་ཉོན་མོངས་སྤོང་མི་དགོས་པ་དང་།
རྟེན་འབྱུང་བསྒོམ་མི་དགོས་པར། བདེན་འཛིན་ལ་བསྙེས་ནས་བསྡད་དེ་རྣམ་མཁྱེན་

ཐོབ་ཀྱི་ཡོད་ན་སྔར་མེད་གསར་གཏོད་བྱེད་དགོས་དོན་མེད། དུས་ད་ལྟ་བར་དུ་
བསྐལ་པ་ནས་བསྐལ་པའི་བར་དུ་གོམས་པའི་རང་གཅེས་པར་འཛིན་པའི་གཅེས་

འཛིན་དང་། བདག་ཏུ་འཛིན་པའི་བདེན་འཛིན་གཉིས་ལ་དགྲར་བལྟས་ནས་འདི་སྤང་
གི་ཡིན་ཞེས་བརྗོད་ཀྱི་ཡོད་པ་ཡིན།

ལྷག་པར་ངོས་ནས་རྟག་ཏུ་བརྗོད་པ་ལྟར། ཤེས་རབ་སྙིང་པོ་ལས། ཏ་ད་ཐཱ༑ ག་

ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭཱཧཱ། ཞེས་པའི་དོན་ནི། སོང་ཞིག་སོང་ཞིག

ཕ་རོལ་ཏུ་སོང་ཞིག ཕ་རོལ་ཏུ་ཡང་དག་པར་སོང་ཞིག བྱང་ཆུབ་ཏུ་གཞི་ཚུགས་
ཤིག་ཅེས་བརྗོད་པ་དེ་དག་སྒྱུར་བཅོས་དང་ཡར་རྒྱས་གཏོང་དགོས་པས། དེ་ནི་
སྔར་མེད་གསར་གཏོད་ཡིན། དེ་ལྟར་སྔར་མེད་གསར་གཏོད་བྱས་ནས་འགྲོ་དགོས་

པ་ཡིན། དེ་ལྟར་ང་ཚོ་བོད་ལ་གོམས་གཤིས་ངན་པ་ཞིག་ཡོད། འཆར་ཅན་ལྟར་ཁོ་

166

༧གོང་ས་༧སྐྱབས་མགོན་ཆེན་པོ་མཆོག

ན་བྱེད་པ་ལས་གསར་པ་ཞིག་བྱས་ན། དེ་ནི་སྔར་མེད་གསར་སྤྲོས་རེད་ཅེས་མི་

བདེ་བ་བྱེད་ཀྱི་ཡོད། དེ་ལྟར་བྱས་པའི་དབང་གིས་ང་ཚོ་ཕུང་བ་ཡིན། དེ་ཡང་། རྣམ་
འགྲེལ་ལས།

མ་ཚང་མེད་རྒྱུ་དེ་ལ་ནི། །

འབྲས་བུ་གང་གིས་ལྡོག་པར་ནུས། །

ཞེས་གསུངས་པ་དེ་ཡིན། རྐྱེན་ངན་འདི་ལྟ་བུ་ཞིག་བྱུང་བའི་རྒྱུ་མ་ཚང་བ་མེད་

པ་བསྒྲུབས་ཟིན་པའི་རྗེས་སུ་བྱ་ཐབས་གང་ཡང་མེད། དེ་ལ་ཡིད་མུག་ནས་བསྡད་
དེ་ཕན་ཐོགས་གཏན་ནས་མེད། ཞུམ་པས་ཕོངས་ལས་ཐར་བ་མེད། །ཅེས་གསུངས་

ཡོད། སྙིང་སྟོབས་བསྐྱེད་དེ་འབད་བརྩོན་བྱེད་དགོས། འཛམ་གླིང་འདི་འགྱུར་བ་
ཤུགས་ཆེན་སོང་སྟེ་སྔར་གྱི་འཛམ་གླིང་དེ་མིན་ལ། དེང་སྐབས་ཀྱང་འགྱུར་བ་
ཤུགས་ཆེན་པོ་ཞིག་ཡོད། རྒྱ་ནག་རང་ཉིད་ལ་ཆ་བཞག་ནའང་འགྱུར་བ་ཤུགས་ཆེ་

འགྲོ་བཞིན་ཡོད། འགྱུར་བ་དེ་ནི་མཐུན་པའི་རྐྱེན་ཡིན། མཐུན་རྐྱེན་མང་དུ་སོང་བ་
དང་། འགལ་རྐྱེན་རིམ་བཞིན་ཉུང་དུ་འགྲོ་སྐབས་བདེན་པའི་ནུས་པ་མཐའ་གསལ་
བ་ཞིག་ཡོང་བ་ཡིན། ཞིབ་ཕྲའི་གནས་ཚུལ་སང་ཉིན་རིན་པོ་ཆེས་ཁྱེད་རང་ཚོར་

གསལ་བཤད་གནང་རྒྱུ་ཡིན་པས་ཁྱེད་རང་ཚོས་ཡག་པོ་ཉན། དེ་བཞིན་ཁྱེད་རང་
ཚོར་དྲི་བ་གང་ཞིག་ཡོད་པ་དེ་དག་རིན་པོ་ཆེར་བཀའ་འདྲི་ཞུ་དགོས།

ཐོས་བསམ་སྒོམ་གསུམ་གྱི་ཤེས་རབ་སྐོར།

ད་རེས་རྡ་སར་ཡོད་པའི་སློབ་མ་རྣམས་དང་། གཙོ་བོ་ཕྱོགས་མཐའ་ནས་ཡོང་

བ་རྣམས་ཡིན་པས། ཁྱེད་རང་ཚོ་ལག་པ་རྐྱོངས་དང་། ཡང་སྔར་ཡོང་མ་མྱོང་བར་ད་

167

བོད་ཀྱི་ནང་ཆོས་ངོ་སྤྲོད་སྙིང་བཅུད།

ལོ་ཐོག་མར་ཡིན་པ་རྣམས་ལག་པ་རྐྱོངས་ཞེས་སྤྱན་ཞིབ་གནང་སྟེ༑ མང་པོ་འདུག

ད་རེས་ཁྱེད་རང་ཚོ་འདིར་ཡོང་བ་དེ་གོ་ཆོད་པ་ཞིག་བྱེད་དགོས། རྡ་རམ་ས་ལར་

ཕྱིན་པ་ཡིན། ཉིན་གསུམ་རིང་སྐད་ཆ་ཧ་ཅང་མང་པོ་ཞིག་བྱུང་སོང་། མགོ་དེ་ཙམ་
འཚོས་མ་སོང་ཞེས་མ་བརྗོད་ཨང་། དེ་ལྟར་བཤད་ན་ཞབས་འདྲེན་ཡིན། ཉིན་

གསུམ་རྡ་སར་འཚོགས་ནས་ཆོས་ཕྱོགས་ཀྱི་ཐོག་ཏུ་འདི་དང་འདི་ཞེས་བཤད་སོང་།

དངོས་གནས་དེ་དག་བསམ་བློ་གཏོང་རྒྱུ་ཞིག་འདུག་ཨང་བསམ་སྟེ་རང་གནས་སུ་
ལོག་འགྲོ་སྐབས་སེམས་ལ་བཞག་རྒྱུ་ཡོད་པ་ཞིག་དགོས་པ་ཡིན།

དེ་བཞིན་བོད་རང་དབང་གི་བདེན་དོན་རྩོད་རྒྱུའི་ཐད་རིན་པོ་ཆེ་ནས་བཀའ་

སློབ་འདི་དང་འདི་ཞེས་བྱ་བ་གནང་སོང་། སྲང་ལམ་ཐོག་བརྗོད་པ་དེ་དག་ལ་བདེན་
པ་དེ་ཙམ་མི་འདུག དངོས་ཡོད་གནས་ཚུལ་འདི་ལྟར་རེད་འདུག་བསམ་པ་ཞིག་
དགོས་པ་ཡིན། དེ་མིན་རི་བོང་ཅལ་འདྲོགས་བྱ་རྒྱུའི་ཉེན་ཁ་ཡོད། དེས་ན་ཁྱེད་རང་

ཚོས་དེ་རིང་བརྗེད་ཐོ་བརྒྱབ་པ་དང་། རྗེས་སུ་སྒྲ་ཕབ་འཁོར་ལོ་ཐོན་རྒྱུ་ཡིན། དེ་
དག་ཁྱེད་རང་ཚོས་གཟབ་གཟབ་ཀྱིས་ཉན་ནས་སེམས་ལ་ངེས་པ་བྱེད་དགོས།

ད་རེས་ང་ཚོ་སྐད་ཆ་བྱུང་བ་དེ་དག་གིས་ཕན་ཐོགས་གང་ཡང་མི་འདུག་ན༑

བརྗེད་དུ་བཅུག་པའམ་གཡུགས་བཞག་ན་འགྲིགས། ཕན་ཐོགས་འདུག་བསམ་པ་
ཞིག་ཡོད་ན་མ་བརྗེད་པར་སེམས་ལ་ཉར་ནས་རང་གི་གོམས་གཤིས་ནང་འཇགས་

ཐུབ་པ་ཞིག་བྱུང་ན། དེ་ལ་ཆོས་ཉམས་ལེན་ཞེས་བརྗོད་ཀྱི་ཡོད། ཐོས་བསམ་སྒོམ་
གསུམ་གྱི་ཐོག་མར་ཐོས་བྱུང་གི་ཤེས་རབ་ནི་ང་ཚོས་སྐད་ཆ་བཤད་པ་དེ་དག་ཁྱེད་

རང་ཚོས་མིའི་ངག་གི་སྒྲ་ལ་བརྟེན་ནས་འདི་འདྲ་ཡིན་པ་རེད་བསམ་ནས་ཤེས་པ་དེ་

168

༧གོང་ས་༧སྐྱབས་མགོན་ཆེན་པོ་མཆོག

ནི་ཐོས་བྱུང་གི་ཤེས་རབ་ཡིན། ཐོས་བྱུང་གི་ཤེས་རབ་དེ་ལ་རང་གིས་བསམ་བློ་

ཡང་ཡང་བཏང་། དཔྱད་པ་བྱས་ཏེ་སེམས་ནང་ངེས་པ་རྙེད་པ་དེར་བསམ་བྱུང་གི་
ཤེས་རབ་ཅེས་བརྗོད་པ་དང་། བསམ་བྱུང་གི་ཤེས་རབ་བརྟན་པོ་ཆགས་སྐབས་དེ་

ནི་རྗེས་དཔག་ཚད་མ་ཡིན། ཐོས་བྱུང་གི་ཤེས་རབ་ནི་ཡིད་དཔྱོད་ཙམ་གྱི་གོ་བ་
དང་། དེ་ནས་རིམ་བཞིན་བསམ་བློ་བཏང་སྟེ་བསམ་བྱུང་གི་ཤེས་རབ་སྐྱེ་སྐབས་དེ་
ཕལ་ཆེར་ཚད་མའི་ངོ་བོར་སྐྱེས་ཡོང་གི་ཡོད། དེ་རྗེས་དཔག་ཚད་མའི་ཐོག་ཏུ་

སླེབས་ཀྱི་ཡོད། བསམ་པའི་དོན་ལ་ངེས་ཤེས་རྙེད་དེ་རང་གི་སྤྱོད་ལམ་གྱི་ཐོག་ཏུ་
བསྒྱུར་ཏེ་གོམས་གཤིས་སུ་འཇགས་ཐུབ་པ་ཞིག་བྱུང་ན། དེའི་ཐོག་ནས་ཉམས་
མྱོང་ཞིག་ཡོང་བ་འདི་ཚིག་ཟོར་ཡང་བའི་དབང་དུ་བྱས་ན་དེ་ནི་སྒོམ་བྱུང་གི་ཤེས་

རབ་ཅེས་ཕལ་ཆེར་བརྗོད་ཆོག་པ་ཡིན། ཏིང་ངེ་འཛིན་བསྒོམ་པའི་དོན་མིན་ནའང་།
གོམས་འདྲིས་ཀྱི་དབང་གིས་བྱུང་བའི་སེམས་ཀྱི་ངེས་པ་ཞིག་ཆགས་ཡོད།

དེ་ལྟར་ཐོས་བསམ་སྒོམ་གསུམ་གྱི་ཤེས་རབ་ཅེས་རིམ་པ་གསུམ་ཡོད། དེང་

སྐབས་སྤྱིར་བཏང་གི་སློབ་ཚན་ནང་དུ་ཡིན་ན་ཡང་། ཐོས་བསམ་སྒོམ་གསུམ་གྱི་

རིམ་པ་འདི་ངེས་པར་བརྒྱུད་དགོས་པ་ཡིན། དཔེར་ན་ཚན་རིག་སོགས་གང་གི་

སྐོར་ཡིན་ནའང་། ཐོག་མར་ཐོས་པ་དང་། དེབ་ལེབ་བཤུས་བརྒྱབ་པ་ལྟ་བུ་དང་།
དེང་སྐབས་རྒྱ་མིའི་ཚོགས་འདུ་འཚོགས་སྐབས་དཔོན་རིགས་རྣམས་ཀྱིས་བཤད་
པ་དེ ་ དག་ཐོ ་ བཀོ ད ་བྱེད་པ་སོ ག ས་གལ་ཆེ ར ་བརྩི ས ་ཏེ ་ རྗེ ས ་སུ་ཚོ ག ས་འདུ་
འཚོགས་སྐབས་དེ་དག་ངག་སྐྱོར་བྱེད་ཀྱི་འདུག

སྔར་རིག་གནས་གསར་བརྗེ་སོགས་ཀྱི་སྐབས་སུ་ཡང་སློབ་སྦྱོང་གང་འདྲ་

169

བོད་ཀྱི་ནང་ཆོས་ངོ་སྤྲོད་སྙིང་བཅུད།

བྱས་མ་སོང་ངམ། དེ་ལྟར་བྱས་པ་ལ་སྙིང་པོ་གང་ཡང་བྱུང་མེད། སེམས་ནང་ཚོར་
སྣང་གང་ཡང་མེད་པར་འདོན་པ་ལྟར་ངག་སྐྱོར་བྱེད་ཀྱི་ཡོད། ང་ཚོ་དེ་ལྟར་མིན།

སློབ་ཚན་གང་ཞིག་སློབ་སྦྱོང་བྱེད་པ་དེ་དག་ཐོག་མར་ཐོས་པ་བྱས། ཐོས་པའི་དོན་

ལ་རང་ཉིད་ཀྱིས་བསམ་བློ་བཏང་། དཔྱད་པ་བྱས། དགེ་རྒན་ལའང་སྐད་ཆ་དྲིས།

དོགས་དཔྱད་བྱས། རྩོད་པ་རྩོད་པ་སོགས་ཀྱི་ཐོག་ནས་ངེས་པ་བརྟན་པོ་རྙེད་པ་
ཞིག་བྱེད་དགོས་པ་ཡིན། དེ་ལ་བསམ་བྱུང་གི་ཤེས་རབ་ཅེས་བརྗོད་ཀྱི་ཡོད། དེས་
ན་སློབ་སྦྱོང་སྤྲད་པ་དེ་ནི་ལྡེ་མིག་ལྟ་བུ་ཞིག་ཡིན། ལྡེ་མིག་ཉར་ནས་བསྡད་པས་

འགྲིགས་ཐབས་མེད། ལྡེ་མིག་དེ་བེད་སྤྱོད་ཀྱིས་སྒོ་ལྕགས་ཕྱེ་དགོས་པ་ཡིན། དཔེ་

དེ་བཞིན་དུ་སློབ་སྦྱོང་སྤྲད་པའི་ལྡེ་མིག་དེས་སྒོ་ལྕགས་གང་ཞིག་ཕྱེ་དགོས་སམ་ཞེ་
ན། རང་ཉིད་ཀྱི་རྣམ་དཔྱོད་ཀྱི་བློ་སྒོ་ཕྱེ་དགོས་པ་ཡིན། རང་ཉིད་ཀྱི་རྣམ་དཔྱོད་ཀྱི་བློ་

སྒོ་ཕྱེ་བའི་ཐོག་ནས་གང་དང་གང་ལ་ཉམས་ཞིབ་བྱེད་པ་དང་། བསམ་བློ་གཏོང་ཐུབ་
པ་ཞིག་དགོས་པ་ཡིན། དེ་ལྟར་བྱུང་ན་སློབ་སྦྱོང་གི་ཡོན་ཏན་ཇི་ཙམ་ཤུགས་ཆེ་བ་

ཡོད་པ་དེ་ཙམ་གྱིས་བསམ་བློ་གཏང་རྒྱུ་རྒྱ་ཆེ་ཞིང་། ཕུགས་རྒྱང་རིང་པོའི་བསམ་
བློ་གཏོང་ཐུབ། དེ་ཡང་ལས་ཀ་བྱས་ན་དགེ་མཚན་འདི་ཡོད་པ་དང་། འདི་བྱས་ན་
སྐྱོན་འདི་ཡོད་བསམ་པ་ལམ་སང་དྲན་ཐུབ་པ་ཡོང་བ་ཡིན།

ལྷག་པར་ཚད་མའི་འགྲོ་སྟངས་གང་འཚམས་ཤེས་ན། འདི་ཡིན་ན་འདི་ཡིན་

དགོས་པ་དང་། དེ་ཡིན་ན་འདི་ཡིན་མི་དགོས་པ་སོགས་བློའི་ནང་དུ་ཤར་ཐུབ་པ་

ཞིག་ཡོང་བ་ཡིན། དེ་ལྟར་བྱུང་ན་ཕན་ཐོགས་ཆེན་པོ་ཡོད། དེ་མིན་ཕྱོགས་གཅིག་
ཁོ་ནའི་ཐོག་ཏུ་ཕྱིན་ན་བསམ་བློ་གུ་དོག་པོ་ཆགས་ཏེ། མ་འགྲིགས་པ་ཅུང་ཟད་བྱུང་

170

༧གོང་ས་༧སྐྱབས་མགོན་ཆེན་པོ་མཆོག

མ་ཐག་རླུང་ལངས་པ་དང་། ཡང་ན་སེམས་ཞུམ་པ་ལྟ་བུ་ཡོང་གི་ཡོད། དེས་ན་ཁྱེད་
རང་ཚོས་ཚང་མས་གཟབ་གཟབ་བྱེད་དགོས། ཐོས་བསམ་སྒོམ་གསུམ་གྱི་ཤེས་

རབ་དང་ལྡན་པའི་ཐོག་ནས། ཆོས་སྲིད་གང་གི་ཐོག་ཏུའང་རྣམ་དཔྱོད་འདོན་ཐུབ་པ་

དགོས་ཞེས་ཁྱེད་རང་ཚོར་བརྗོད་འདོད་བྱུང་། བཀྲ་ཤིས་བདེ་ལེགས། ལོ་རྗེས་མ་
ཐུག་ཡོང་། ཞེས་བཀའ་སྩལ་ཏོ།། །།

171

༄༅། །བོད་ཀྱི་ནང་ཆོས་ངོ་སྤྲོད་སྙིང་བཅུད།
སློབ་སྟོན་པ།

སྐུ་སྒེར་དྲུང་ཆེ། བྲེ་སྲང་ཚེ་རིང་ལགས།

སྐུ་ཡིག་སྐུ་ཞབས་བྱམས་བསྟན་ལགས།
ཞུ་དག་པ།

སྐུ་སྒེར་སྐུ་ཞབས་བྱམས་བསྟན་ལགས།
རྒྱབ་ཤ་ཇུས་འགོད་པ།

རྣམ་གྲྭ་སྒྲ་བརྙན་སྡེ་ཚན་གྱི་བསྟན་འཛིན་དོན་ཡོད།
ཡིག་ཐོག་ཕབ་བཤུ་དང་། དེབ་གཟུགས་ཇུས་འགོད།
རྣམ་གྲྭ་ཐུབ་བསྟན་ཡར་འཕེལ།
དག་བཅོས་ཡིག་འཇུག་པ།

རྣམ་གྲྭ་བསྟན་འཛིན་དགའ་བ།

བོད་རྒྱལ་ལོ་ ༢༡༣༨ དང་ཕྱི་ལོ་ ༢༠༡༡ ལོར་རྣམ་རྒྱལ་གྲྭ་ཚང་ཤེས་ཡོན་ལྷན་ཚོགས་ནས་པར་འགྲེམས་ཞུས།

172

